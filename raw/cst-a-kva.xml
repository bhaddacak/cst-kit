<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Abhidhammapiṭake</p>

<p rend="book">Kathāvatthu-aṭṭhakathā</p>

<p rend="gatha1">Nisinno <pb ed="P" n="0.0001" /><pb ed="M" n="0.0105" /><pb ed="V" n="0.0100" /> devalokasmiṃ, devasaṅghapurakkhato;</p>

<p rend="gathalast">Sadevakassa lokassa, satthā appaṭipuggalo.</p>

<p rend="gatha1">Sabbapaññattikusalo, paññattiparidīpanaṃ;</p>

<p rend="gathalast">Vatvā puggalapaññattiṃ, loke uttamapuggalo.</p>

<p rend="gatha1">Yaṃ puggalakathādīnaṃ, kathānaṃ vatthubhāvato;</p>

<p rend="gathalast">Kathāvatthuppakaraṇaṃ, saṅkhepena adesayī.</p>

<p rend="gatha1">Mātikāṭhapaneneva <pb ed="V" n="0.0101" />, ṭhapitassa surālaye;</p>

<p rend="gathalast">Tassa moggaliputtena, vibhattassa mahītale.</p>

<p rend="gatha1">Idāni yasmā sampatto, atthasaṃvaṇṇanākkamo;</p>

<p rend="gathalast">Tasmā naṃ vaṇṇayissāmi, taṃ suṇātha samāhitāti.</p>

<p rend="chapter">Nidānakathā</p>

<p rend="bodytext">Yamakapāṭihīrāvasānasmiñhi bhagavā tidasapure pāricchattakamūle paṇḍukambalasilāyaṃ vassaṃ upagantvā mātaraṃ kāyasakkhiṃ katvā devaparisāya abhidhammakathaṃ kathento dhammasaṅgaṇīvibhaṅgadhātukathāpuggalapaññattippakaraṇāni desayitvā kathāvatthudesanāya vāre sampatte ‘‘anāgate mama sāvako mahāpañño <hi rend="bold">moggaliputtatissatthero</hi> nāma uppannaṃ sāsanamalaṃ sodhetvā tatiyasaṅgītiṃ karonto bhikkhusaṅghassa majjhe nisinno sakavāde pañca suttasatāni paravāde pañcāti suttasahassaṃ <pb ed="P" n="0.0002" /> samodhānetvā imaṃ pakaraṇaṃ bhājessatī’’ti tassokāsaṃ karonto yā cesā puggalavāde tāva catūsu pañhesu dvinnaṃ pañcakānaṃ vasena aṭṭhamukhā vādayutti, taṃ ādiṃ katvā sabbakathāmaggesu asampuṇṇabhāṇavāramattāya tantiyā mātikaṃ ṭhapesi. Athāvasesaṃ <pb ed="M" n="0.0106" /> abhidhammakathaṃ vitthāranayeneva kathetvā vutthavasso suvaṇṇarajatasopānamajjhe maṇimayena sopānena devalokato saṅkassanagare oruyha sattahitaṃ sampādento yāvatāyukaṃ ṭhatvā anupādisesāya nibbānadhātuyā parinibbāyi.</p>

<p rend="bodytext">Athassa mahākassapappamukho vasīgaṇo ajātasatturājānaṃ sahāyaṃ gahetvā dhammavinayasarīraṃ saṅgahaṃ āropesi. Tato vassasatassa accayena vajjiputtakā bhikkhū dasa vatthūni dīpayiṃsu. Tāni sutvā kākaṇḍakassa brāhmaṇassa putto yasatthero susunāgaputtaṃ kālāsokaṃ nāma rājānaṃ sahāyaṃ gahetvā dvādasannaṃ bhikkhusatasahassānaṃ antare sattatherasatāni uccinitvā tāni dasavatthūni madditvā dhammavinayasarīraṃ saṅgahaṃ āropesi.</p>

<p rend="bodytext">Tehi pana dhammasaṅgāhakattherehi niggahitā dasasahassā vajjiputtakā bhikkhū pakkhaṃ pariyesamānā attano anurūpaṃ dubbalapakkhaṃ labhitvā visuṃ mahāsaṅghikācariyakulaṃ nāma akaṃsu <pb ed="V" n="0.0102" />. Tato bhijjitvā aparāni dve ācariyakulāni jātāni – gokulikā ca ekabyohārikā ca. Gokulikanikāyato bhijjitvā aparāni dve ācariyakulāni jātāni – paṇṇattivādā ca bāhuliyā ca. Bahussutikātipi tesaṃyeva nāmaṃ. Tesaṃyeva antare cetiyavādā nāma apare ācariyavādā uppannā. Evaṃ mahāsaṅghikācariyakulato dutiye vassasate pañcācariyakulāni uppannāni. Tāni mahāsaṅghikehi saddhiṃ cha honti.</p>

<p rend="bodytext">Tasmiṃyeva <pb ed="P" n="0.0003" /> dutiye vassasate theravādato bhijjitvā dve ācariyavādā uppannā – mahisāsakā ca vajjiputtakā ca. Tattha vajjiputtakavādato bhijjitvā apare cattāro ācariyavādā uppannā – dhammuttariyā, bhadrayānikā, channāgārikā, samitiyāti. Puna tasmiṃyeva dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā uppannā. Puna sabbatthivādakulato bhijjitvā kassapikā nāma jātā. Kassapikesu bhinnesu apare saṅkantikā nāma jātā. Saṅkantikesu bhinnesu suttavādā nāma jātāti theravādato bhijjitvā ime ekādasa <pb ed="M" n="0.0107" /> ācariyavādā uppannā. Te theravādehi saddhiṃ dvādasa honti. Iti ime ca dvādasa, mahāsaṅghikānañca cha ācariyavādāti sabbeva aṭṭhārasa ācariyavādā dutiye vassasate uppannā. Aṭṭhārasa nikāyātipi, aṭṭhārasācariyakulānītipi etesaṃyeva nāmaṃ. Etesu pana sattarasa vādā bhinnakā, theravādo asambhinnakoti veditabbo. Vuttampi cetaṃ <hi rend="bold">dīpavaṃse</hi> –</p>

<p rend="gatha1">‘‘Nikkaḍḍhitā pāpabhikkhū, therehi vajjiputtakā;</p>

<p rend="gathalast">Aññaṃ pakkhaṃ labhitvāna, adhammavādī bahū janā.</p>

<p rend="gatha1">‘‘Dasasahassā samāgantvā, akaṃsu dhammasaṅgahaṃ;</p>

<p rend="gathalast">Tasmāyaṃ dhammasaṅgīti, mahāsaṅgīti vuccati.</p>

<p rend="gatha1">‘‘Mahāsaṅgītikā bhikkhū, vilomaṃ akaṃsu sāsane;</p>

<p rend="gathalast">Bhinditvā mūlasaṅgahaṃ, aññaṃ akaṃsu saṅgahaṃ.</p>

<p rend="gatha1">‘‘Aññatra <pb ed="P" n="0.0004" /><pb ed="V" n="0.0103" /> saṅgahitā suttaṃ, aññatra akariṃsu te;</p>

<p rend="gathalast">Atthaṃ dhammañca bhindiṃsu, vinaye nikāyesu ca pañcasu.</p>

<p rend="gatha1">‘‘Pariyāyadesitañcāpi, atho nippariyāyadesitaṃ;</p>

<p rend="gathalast">Nītatthañceva neyyatthaṃ, ajānitvāna bhikkhavo.</p>

<p rend="gatha1">‘‘Aññaṃ sandhāya bhaṇitaṃ, aññaṃ atthaṃ ṭhapayiṃsu te;</p>

<p rend="gathalast">Byañjanacchāyāya te bhikkhū, bahuṃ atthaṃ vināsayuṃ.</p>

<p rend="gatha1">‘‘Chaḍḍetvāna ekadesaṃ, suttaṃ vinayagambhīraṃ;</p>

<p rend="gathalast">Patirūpaṃ suttaṃ vinayaṃ, tañca aññaṃ kariṃsu te.</p>

<p rend="gatha1">‘‘Parivāraṃ atthuddhāraṃ, abhidhammaṃ chappakaraṇaṃ;</p>

<p rend="gathalast">Paṭisambhidañca niddesaṃ, ekadesañca jātakaṃ.</p>

<p rend="gatha1">‘‘Ettakaṃ vissajjitvāna, aññāni akariṃsu te;</p>

<p rend="gathalast">Nāmaṃ liṅgaṃ parikkhāraṃ, ākappakaraṇāni ca.</p>

<p rend="gatha1">‘‘Pakatibhāvaṃ jahitvā, tañca aññaṃ akaṃsu te;</p>

<p rend="gathalast">Pubbaṅgamā bhinnavādā, mahāsaṅgītikārakā.</p>

<p rend="gatha1">‘‘Tesañca <pb ed="M" n="0.0108" /> anukārena, bhinnavādā bahū ahu;</p>

<p rend="gathalast">Tato aparakālamhi, tasmiṃ bhedo ajāyatha.</p>

<p rend="gatha1">‘‘Gokulikā ekabyohāri, dvidhā bhijjittha bhikkhavo;</p>

<p rend="gathalast">Gokulikānaṃ dve bhedā, aparakālamhi jāyatha.</p>

<p rend="gatha1">‘‘Bahussutikā <pb ed="V" n="0.0104" /> ca paññatti, dvidhā bhijjittha bhikkhavo;</p>

<p rend="gathalast">Cetiyā ca punavādī, mahāsaṅgītibhedakā.</p>

<p rend="gatha1">‘‘Pañcavādā ime sabbe, mahāsaṅgītimūlakā;</p>

<p rend="gathalast">Atthaṃ dhammañca bhindiṃsu, ekadesañca saṅgahaṃ.</p>

<p rend="gatha1">‘‘Ganthañca ekadesañhi, chaḍḍetvā aññaṃ akaṃsu te;</p>

<p rend="gathalast">Nāmaṃ <pb ed="P" n="0.0005" /> liṅgaṃ parikkhāraṃ, ākappakaraṇāni ca.</p>

<p rend="gatha1">‘‘Pakatibhāvaṃ jahitvā, tañca aññaṃ akaṃsu te;</p>

<p rend="gathalast">Visuddhattheravādamhi, puna bhedo ajāyatha.</p>

<p rend="gatha1">‘‘Mahisāsakā vajjiputtakā, dvidhā bhijjittha bhikkhavo;</p>

<p rend="gathalast">Vajjiputtakavādamhi, catudhā bhedo ajāyatha.</p>

<p rend="gatha1">‘‘Dhammuttarikā bhaddayānikā, channāgārikā ca samiti;</p>

<p rend="gathalast">Mahisāsakānaṃ dve bhedā, aparakālamhi ajāyatha.</p>

<p rend="gatha1">‘‘Sabbatthivādā dhammaguttā, dvidhā bhijjittha bhikkhavo;</p>

<p rend="gathalast">Sabbatthivādānaṃ kassapikā, saṅkantikassapikena ca.</p>

<p rend="gatha1">‘‘Saṅkantikānaṃ suttavādī, anupubbena bhijjatha;</p>

<p rend="gathalast">Ime ekādasa vādā, sambhinnā theravādato.</p>

<p rend="gatha1">‘‘Atthaṃ dhammañca bhindiṃsu, ekadesañca saṅgahaṃ;</p>

<p rend="gathalast">Ganthañca ekadesañhi, chaḍḍetvā aññaṃ akaṃsu te.</p>

<p rend="gatha1">‘‘Nāmaṃ <pb ed="V" n="0.0105" /> liṅgaṃ parikkhāraṃ, ākappakaraṇāni ca;</p>

<p rend="gathalast">Pakatibhāvaṃ jahitvā, tañca aññaṃ akaṃsu te.</p>

<p rend="gatha1">‘‘Sattarasa bhinnavādā, ekavādo abhinnako;</p>

<p rend="gathalast">Sabbevaṭṭhārasa honti, bhinnavādena te saha.</p>

<p rend="gatha1">‘‘Nigrodhova <pb ed="M" n="0.0109" /> mahārukkho, thera vādānamuttamo;</p>

<p rend="gathalast">Anūnaṃ anadhikañca, kevalaṃ jinasāsanaṃ.</p>

<p rend="gatha1">‘‘Santakā viya rukkhamhi, nibbattā vādasesakā;</p>

<p rend="gatha1">Paṭhame vassasate natthi, dutiye vassasatantare;</p>

<p rend="gathalast">Bhinnā sattarasa vādā, uppannā jinasāsane’’ti.</p>

<p rend="bodytext">Aparāparaṃ pana hemavatikā, rājagirikā, siddhatthikā, pubbaseliyā, aparaseliyā, vājiriyāti aññepi cha ācariyavādā uppannā. Te idha anadhippetā. Purimakānaṃ <pb ed="P" n="0.0006" /> pana aṭṭhārasannaṃ ācariyavādānaṃ vasena pavattamāne sāsane paṭiladdhasaddho asoko dhammarājā divase divase buddhapūjāya satasahassaṃ, dhammapūjāya satasahassaṃ, saṅghapūjāya satasahassaṃ, attano ācariyassa nigrodhattherassa satasahassaṃ, catūsu dvāresu bhesajjatthāya satasahassanti pañcasatasahassāni pariccajanto sāsane uḷāraṃ lābhasakkāraṃ pavattesi.</p>

<p rend="bodytext">Titthiyā hatalābhasakkārā antamaso ghāsacchādanamattampi alabhantā lābhasakkāraṃ patthayamānā bhikkhūsu pabbajitvā sakāni sakāni diṭṭhigatāni – ‘‘ayaṃ dhammo, ayaṃ vinayo, idaṃ satthusāsana’’nti dīpenti. Pabbajjaṃ alabhamānāpi sayameva kese chinditvā kāsāyāni vatthāni acchādetvā vihāresu vicarantā uposathakammādikaraṇakāle saṅghamajjhaṃ pavisanti. Te bhikkhusaṅghena dhammena vinayena satthusāsanena niggayhamānāpi dhammavinayānulomāya paṭipattiyā asaṇṭhahantā anekarūpaṃ sāsanassa abbudañca malañca kaṇṭakañca samuṭṭhāpenti. Keci aggiṃ paricaranti, keci pañcātape tapanti, keci ādiccaṃ anuparivattanti, keci ‘‘dhammañca vinayañca vobhindissāmā’’ti tathā tathā paggaṇhiṃsu. Tadā bhikkhusaṅgho na tehi saddhiṃ <pb ed="V" n="0.0106" /> uposathaṃ vā pavāraṇaṃ vā akāsi. Asokārāme satta vassāni uposatho upacchijji.</p>

<p rend="bodytext">Rājā ‘‘āṇāya kāressāmī’’ti vāyamantopi kāretuṃ nāsakkhi, aññadatthu duggahitagāhinā bālena amaccena anekesu bhikkhūsu jīvitā voropitesu vippaṭisārī ahosi. So tañca vippaṭisāraṃ tañca sāsane uppannaṃ abbudaṃ vūpasametukāmo ‘‘ko nu kho imasmiṃ atthe paṭibalo’’ti <pb ed="M" n="0.0110" /> saṅghaṃ pucchitvā ‘‘moggaliputtatissatthero, mahārājā’’ti sutvā saṅghassa vacanena ahogaṅgāpabbatato theraṃ pakkosāpetvā iddhipāṭihāriyadassanena therassa ānubhāve nibbicikiccho attano kukkuccaṃ pucchitvā vippaṭisāraṃ vūpasamesi. Theropi taṃ rājuyyāneyeva vasanto satta divasāni samayaṃ uggaṇhāpesi. So uggahitasamayo sattame divase asokārāme bhikkhusaṅghaṃ sannipātāpetvā sāṇipākāraṃ parikkhipāpetvā sāṇipākārantare nisinno ekaladdhike ekaladdhike bhikkhū <pb ed="P" n="0.0007" /> ekato ekato kāretvā ekamekaṃ bhikkhusamūhaṃ pakkosāpetvā pucchi – ‘‘bhante, kiṃvādī sammāsambuddho’’ti? Tato sassatavādino – ‘‘sassatavādī’’ti āhaṃsu. Ekaccasassatikā, antānantikā, amarāvikkhepikā, adhiccasamuppannikā, saññīvādā, asaññīvādā, nevasaññīnāsaññīvādā, ucchedavādā, diṭṭhadhammanibbānavādā – ‘‘diṭṭhadhammanibbānavādī’’ti āhaṃsu. Rājā paṭhamameva samayassa uggahitattā nayime bhikkhū aññatitthiyā imeti ñatvā tesaṃ setakāni vatthāni datvā uppabbājesi. Te sabbepi saṭṭhisahassā ahesuṃ.</p>

<p rend="bodytext">Athaññe bhikkhū pakkosāpetvā pucchi – ‘‘kiṃvādī, bhante, sammāsambuddho’’ti? ‘‘Vibhajjavādī, mahārājā’’ti. Evaṃ vutte rājā theraṃ pucchi – ‘‘vibhajjavādī, bhante, sammāsambuddho’’ti? ‘‘Āma, mahārājā’’ti. Tato rājā ‘suddhaṃ dāni, bhante, sāsanaṃ, karotu bhikkhusaṅgho uposatha’nti ārakkhaṃ datvā nagaraṃ pāvisi. Samaggo saṅgho sannipatitvā uposathaṃ akāsi. Tasmiṃ sannipāte saṭṭhibhikkhusatasahassāni ahesuṃ. Tasmiṃ samāgame moggaliputtatissatthero yāni ca tadā uppannāni vatthūni, yāni ca āyatiṃ uppajjissanti, sabbesampi tesaṃ paṭibāhanatthaṃ satthārā dinnanayavaseneva tathāgatena ṭhapitamātikaṃ vibhajanto sakavāde pañca suttasatāni paravāde pañcāti suttasahassaṃ āharitvā imaṃ parappavādamathanaṃ āyatilakkhaṇaṃ <hi rend="bold">kathāvatthuppakaraṇaṃ</hi> abhāsi.</p>

<p rend="bodytext">Tato <pb ed="V" n="0.0107" /> saṭṭhisatasahassasaṅkhyesu bhikkhū uccinitvā tipiṭakapariyattidharānaṃ pabhinnapaṭisambhidānaṃ bhikkhūnaṃ sahassamekaṃ gahetvā yathā mahākassapatthero ca yasatthero ca dhammañca vinayañca saṅgāyiṃsu; evameva saṅgāyanto <pb ed="M" n="0.0111" /> sāsanamalaṃ visodhetvā tatiyasaṅgītiṃ akāsi. Tattha abhidhammaṃ saṅgāyanto imaṃ yathābhāsitaṃ pakaraṇaṃ saṅgahaṃ āropesi. Tena vuttaṃ –</p>

<p rend="gatha1">‘‘Yaṃ <pb ed="P" n="0.0008" /> puggalakathādīnaṃ, kathānaṃ vatthubhāvato;</p>

<p rend="gathalast">Kathāvatthuppakaraṇaṃ, saṅkhepena adesayī.</p>

<p rend="gatha1">‘‘Mātikāṭhapaneneva, ṭhapitassa surālaye;</p>

<p rend="gathalast">Tassa moggaliputtena, vibhattassa mahītale.</p>

<p rend="gatha1">‘‘Idāni yasmā sampatto, atthasaṃvaṇṇanākkamo;</p>

<p rend="gathalast">Tasmā naṃ vaṇṇayissāmi, taṃ suṇātha samāhitā’’ti.</p>

<p rend="centre">Nidānakathā niṭṭhitā.</p>

<p rend="part">Mahāvaggo</p>

<p rend="chapter">1. Puggalakathā</p>

<p rend="title">1. Suddhasaccikaṭṭho</p>

<p rend="subhead">1. Anulomapaccanīkavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> Tattha <pb ed="M" n="0.0112" /><pb ed="P" n="0.0009" /><pb ed="V" n="0.0108" /><hi rend="bold">puggalo upalabbhati saccikaṭṭhaparamatthenā</hi>ti ayaṃ pucchā. <hi rend="bold">Āmantā</hi>ti ayaṃ paṭijānanā. Kassa panāyaṃ pucchā, kassa paṭijānanāti? Asukassāti na vattabbā. Bhagavatā hi imasmiṃ pakaraṇe nānappakārānaṃ laddhīnaṃ visodhanatthaṃ tantivasena mātikā ṭhapitā. Sā therena satthārā dinnanaye ṭhatvā tantivasena vibhattā. Na hi thero yattakā ettha vādamaggā dassitā, tattakehi vādīhi saddhiṃ vādena viggāhikakathaṃ kathesi. Evaṃ santepi pana tāsaṃ tāsaṃ kathānaṃ atthassa sukhāvadhāraṇatthaṃ sakavādīpucchā, paravādīpucchā, sakavādīpaṭiññā, paravādīpaṭiññāti evaṃ vibhāgaṃ dassetvāva atthavaṇṇanaṃ karissāma.</p>

<p rend="bodytext"><hi rend="bold">Puggalo upalabbhati saccikaṭṭhaparamatthenā</hi>ti hi ayaṃ sakavādīpucchā. Tāya ‘‘ye atthi puggaloti evaṃladdhikā puggalavādino, te evaṃ pucchitabbā’’ti dīpeti. Ke pana puggalavādinoti? Sāsane vajjiputtakā ceva samitiyā ca bahiddhā ca bahū aññatitthiyā. Tattha <hi rend="bold">puggalo</hi>ti attā, satto jīvo. <hi rend="bold">Upalabbhatī</hi>ti paññāya upagantvā labbhati, ñāyatīti attho. <hi rend="bold">Saccikaṭṭhaparamatthenā</hi>ti ettha <hi rend="bold">saccikaṭṭho</hi>ti māyāmarīciādayo viya abhūtākārena aggahetabbo bhūtaṭṭho. <hi rend="bold">Paramattho</hi>ti anussavādivasena aggahetabbo uttamattho. Ubhayenāpi yo parato <pb ed="V" n="0.0109" /> ‘‘puggalo upalabbhati saccikaṭṭhaparamatthena, rūpañca upalabbhatī’’tiādinā khandhāyatanadhātuindriyavasena sattapaññāsavidho dhammappabhedo dassito <pb ed="P" n="0.0010" />. Yathā so bhūtena sabhāvaṭṭhena upalabbhati, evaṃ tava puggalo upalabbhatīti pucchati. Paravādī <hi rend="bold">āmantā</hi>ti paṭijānāti. Paṭijānanañhi katthaci ‘‘āma, bhante’’ti āgacchati, katthaci ‘‘āmo’’ti paṭijānanaṃ āgacchati. Idha pana ‘‘āmantā’’ti āgataṃ. Tatrāyaṃ adhippāyo – so hi yaṃ taṃ parato vuttaṃ bhagavatā – ‘‘atthi puggalo attahitāya paṭipanno’’ti suttaṃ <pb ed="M" n="0.0113" /> āgataṃ, taṃ gahetvā yasmā pana bhagavā saccavādī na visaṃvādanapurekkhāro vācaṃ bhāsati, nāpi anussavādivasena dhammaṃ deseti, sadevakaṃ pana lokaṃ sayaṃ abhiññā sacchikatvā pavedeti, tasmā yo tena vutto ‘‘atthi puggalo attahitāya paṭipanno’’ti, so saccikaṭṭhaparamattheneva atthīti laddhiṃ gahetvā ‘‘āmantā’’ti paṭijānāti.</p>

<p rend="bodytext">Athassa tādisassa lesavacanassa chalavādassa okāsaṃ adadamāno sakavādī <hi rend="bold">yo saccikaṭṭho</hi>tiādimāha. Tatrāyaṃ adhippāyo – yvāyaṃ parato ‘‘sappaccayo appaccayo, saṅkhato asaṅkhato, sassato, asassato sanimitto animitto’’ti evaṃ paridīpito rūpādisattapaññāsavidho dhammappabhedo āgato; na sammutisaccavasena, nāpi anussavādivasena gahetabbo. Attano pana bhūtatāya eva saccikaṭṭho, attapaccakkhatāya ca paramattho. Taṃ sandhāyāha – ‘‘yo saccikaṭṭho paramattho, tato so puggalo upalabbhati saccikaṭṭhaparamatthenā’’ti.</p>

<p rend="bodytext"><hi rend="bold">Tato</hi>ti karaṇavacanametaṃ, tasmā tena saccikaṭṭhaparamatthena so puggalo upalabbhatīti ayamettha attho. Idaṃ vuttaṃ hoti – ruppanādibhedena vā sappaccayādibhedena vā ākārena yo saccikaṭṭhaparamattho upalabbhati, kiṃ te puggalopi tenākārena upalabbhatīti? <hi rend="bold">Na hevaṃ vattabbe</hi>ti avajānanā paravādissa. So hi tathārūpaṃ puggalaṃ anicchanto avajānāti. Tatrāyaṃ padacchedo – ‘na hi evaṃ vattabbe’ti, na hi evantipi vaṭṭati. Dvinnampi evaṃ na vattabboti attho.</p>

<p rend="bodytext"><hi rend="bold">Ājānāhi niggaha</hi>nti sakavādivacanaṃ. Yasmā te purimāya vattabbapaṭiññāya pacchimā navattabbapaṭiññā, pacchimāya ca purimā na sandhiyati, tasmāpi niggahaṃ patto. Taṃ niggahaṃ dosaṃ <pb ed="V" n="0.0110" /> aparādhaṃ sampaṭicchāhīti attho. Evaṃ <pb ed="P" n="0.0011" /> niggahaṃ ājānāpetvā idāni taṃ ṭhapanāya ceva anulomapaṭilomato pāpanāropanānañca vasena pākaṭaṃ karonto <hi rend="bold">hañci puggalo</hi>tiādimāha. Tattha <hi rend="bold">hañci puggalo upalabbhatī</hi>ti yadi puggalo upalabbhati, sace puggalo upalabbhati saccikaṭṭhaparamatthenāti attho. Ayaṃ tāva paravādīpakkhassa ṭhapanato niggahapāpanāropanānaṃ lakkhaṇabhūtā <pb ed="M" n="0.0114" /> anulomaṭhapanā nāma. <hi rend="bold">Tena vata re</hi>tiādi anulomapakkhe niggahassa pāpitattā anulomapāpanā nāma. Tattha <hi rend="bold">tenā</hi>ti kāraṇavacanaṃ. <hi rend="bold">Vatā</hi>ti okappanavacanaṃ. <hi rend="bold">Re</hi>ti āmantanavacanaṃ. Idaṃ vuttaṃ hoti – tena, re vattabbe vata, re hambho, bhadramukha, tena kāraṇena vattabboyevāti. <hi rend="bold">Yaṃ tattha vadesī</hi>tiādi anulomapakkhe niggahassa āropitattā anulomaropanā nāma. Yaṃ tassa pariyosāne micchātipadaṃ tassa purato idaṃ te’ti āharitabbaṃ. Idaṃ te micchāti ayañhettha attho. Parato ca pāḷiyaṃ etaṃ āgatameva.</p>

<p rend="bodytext"><hi rend="bold">No ce pana vattabbe</hi>tiādi ‘‘na hevaṃ vattabbe’’ti paṭikkhittapakkhassa ṭhapitattā paṭilomato niggahapāpanāropanānaṃ lakkhaṇabhūtā paṭilomaṭhapanā nāma. <hi rend="bold">No ca vata re</hi>tiādi paṭilomapakkhe niggahassa pāpitattā paṭilomapāpanā nāma. Puna <hi rend="bold">yaṃ tattha vadesī</hi>tiādi paṭilomapakkhe niggahassa āropitattā paṭilomaropanā nāma. Idhāpi pariyosāne micchātipadassa purato idaṃ teti āharitabbameva. Paratopi evarūpesu ṭhānesu eseva nayo.</p>

<p rend="bodytext">Tatrāyaṃ ādito paṭṭhāya saṅkhepattho – yadi puggalo upalabbhati saccikaṭṭhaparamatthena, tena vata bho so upalabbhatīti vattabbo. Yaṃ pana tattha vadesi ‘‘vattabbo kho purimapañhe ‘saccikaṭṭhaparamatthena upalabbhatī’ti, no ca vattabbo dutiyapañhe ‘tato so puggalo upalabbhatī’’’ti, idaṃ te micchāti evaṃ tāva anulomato ṭhapanāpāpanāropanā honti. Atha na vattabbo dutiyapañhe ‘‘tato so upalabbhatī’’ti, purimapañhepi na vattabbova. Yaṃ panettha vadesi ‘‘vattabbo kho purimapañhe ‘saccikaṭṭhaparamatthena upalabbhatī’ti, no <pb ed="P" n="0.0012" /> ca vattabbo dutiyapañhe ‘tato so puggalo upalabbhatī’’’ti, idaṃ te micchāti evaṃ paṭilomato ṭhapanāpāpanāropanā honti. Evametaṃ niggahassa ca anulomapaṭilomato catunnaṃ pāpanāropanānañca vuttattā upalabbhatītiādikaṃ anulomapañcakaṃ nāma. Ettha ca kiñcāpi anulomato pāpanāropanāhi eko, paṭilomato pāpanāropanāhi ekoti dve niggahā katā. ‘Ājānāhi <pb ed="V" n="0.0111" /> niggaha’nti etasseva panettha <pb ed="M" n="0.0115" /> puggalo upalabbhatīti paṭhamaṃ vādaṃ nissāya paṭhamassa niggahassa dvīhākārehi āropitattā ekovāyaṃ niggahoti paṭhamo niggaho.</p>

<p rend="bodytext" n="2"><hi rend="paranum">2</hi><hi rend="dot">.</hi> Idāni paccanīkanayo hoti. Tattha pucchā paravādissa. So hi ‘‘atthi puggalo attahitāya paṭipanno’’ti gahitattā ‘‘nupalabbhatī’’ti asampaṭicchanto evaṃ pucchati. Sakavādī yathā rūpādidhammā upalabbhanti, evaṃ anupalabbhanīyato <hi rend="bold">āmantā</hi>ti paṭijānāti. Puna itaro attanā adhippetaṃ saccikaṭṭhaṃyeva sandhāya <hi rend="bold">yo saccikaṭṭho</hi>tiādimāha. Sammutisaccaparamatthasaccāni vā ekato katvāpi evamāha. Sakavādī ‘puggalo’ti upādāpaññattisabbhāvatopi dvinnaṃ saccānaṃ ekato katvā pucchitattāpi na <hi rend="bold">heva</hi>nti paṭikkhipati.</p>

<p rend="bodytext">Idāni kiñcāpi tena paṭhamaṃ paramatthasaccavasena nupalabbhanīyatā sampaṭicchitā, pacchā sammutisaccavasena vomissakavasena vā paṭikkhittā. Paravādī pana ‘nupalabbhatī’ti vacanasāmaññamattaṃ chalavādaṃ nissāya yaṃ tayā paṭhamaṃ paṭiññātaṃ, taṃ pacchā paṭikkhittanti bhaṇḍanassa paṭibhaṇḍanaṃ viya attano katassa niggahakammassa paṭikammaṃ karonto <hi rend="bold">ājānāhi paṭikamma</hi>nti āha. Idāni yathāssa anulomapañcake sakavādinā vādaṭṭhapanaṃ katvā anulomapaṭilomato pāpanāropanāhi niggaho pākaṭo kato, evaṃ paṭikammaṃ pākaṭaṃ karonto <hi rend="bold">hañci puggalo</hi>tiādimāha. Taṃ heṭṭhā vuttanayeneva atthato veditabbaṃ. Yasmā panettha ṭhapanā nāma paravādīpakkhassa ṭhapanato <pb ed="P" n="0.0013" /> ‘‘ayaṃ tava doso’’ti dassetuṃ ṭhapanamattameva hoti, na niggahassa vā paṭikammassa vā pākaṭabhāvakaraṇaṃ, pāpanāropanāhi panassa pākaṭakaraṇaṃ hoti. Tasmā idaṃ anulomapaṭilomato pāpanāropanānaṃ vasena catūhākārehi. Paṭikammassa katattā paṭikammacatukkaṃ nāmāti ekaṃ catukkaṃ veditabbaṃ.</p>

<p rend="bodytext" n="3"><hi rend="paranum">3</hi><hi rend="dot">.</hi> Evaṃ paṭikammaṃ katvā idāni yvāssa anulomapañcake sakavādinā niggaho kato, tassa tameva chalavādaṃ nissāya dukkaṭabhāvaṃ dassento <hi rend="bold">tvañce pana maññasī</hi>tiādimāha. Tattha <hi rend="bold">tvaṃ ce pana maññasī</hi>ti yadi tvaṃ maññasi. <hi rend="bold">Vattabbe kho</hi>ti idaṃ paccanīke āmantāti paṭiññaṃ sandhāya vuttaṃ <pb ed="M" n="0.0116" />. <hi rend="bold">No ca vattabbe</hi>ti idaṃ pana na hevāti avajānanaṃ sandhāya vuttaṃ. <hi rend="bold">Tena tava tatthā</hi>ti tena kāraṇena tvaṃyeva tasmiṃ nupalabbhatīti pakkhe – ‘‘hevaṃ paṭijānantanti āmantā’’ti <pb ed="V" n="0.0112" /> evaṃ paṭijānanto. <hi rend="bold">Hevaṃ niggahetabbe</hi>ti puna na hevāti avajānanto evaṃ niggahetabbo. <hi rend="bold">Atha taṃ niggaṇhāmā</hi>ti athevaṃ niggahārahaṃ taṃ niggaṇhāma. <hi rend="bold">Suniggahito ca hosī</hi>ti sakena matena niggahitattā suniggahito ca bhavasi.</p>

<p rend="bodytext">Evamassa niggahetabbabhāvaṃ dassetvā idāni taṃ niggaṇhanto <hi rend="bold">hañcī</hi>tiādimāha. Tattha ṭhapanāpāpanāropanā heṭṭhā vuttanayeneva veditabbā. Pariyosāne pana <hi rend="bold">idaṃ te micchā</hi>ti idaṃ tava vacanaṃ micchā hotīti attho. Idaṃ chalavādena catūhi ākārehi niggahassa katattā niggahacatukkaṃ nāma.</p>

<p rend="bodytext" n="4"><hi rend="paranum">4</hi><hi rend="dot">.</hi> Evaṃ niggahaṃ katvāpi idāni ‘‘yadi ayaṃ mayā tava matena kato <pb ed="P" n="0.0014" /> niggaho dunniggaho, yo mama tayā heṭṭhā anulomapañcake kato niggaho, sopi dunniggaho’’ti dassento <hi rend="bold">ese ce dunniggahite</hi>tiādimāha. Tattha <hi rend="bold">ese ce dunniggahite</hi>ti eso ce tava vādo mayā dunniggahito. Atha vā eso ce tava mayā kato niggaho dunniggaho. <hi rend="bold">Hevamevaṃ tattha dakkhā</hi>ti tatthāpi tayā mama heṭṭhā kate niggahe evamevaṃ passa. Idāni yvāssa heṭṭhā sakavādinā niggaho kato, taṃ ‘‘vattabbe kho’’tiādivacanena dassetvā puna taṃ niggahaṃ aniggahabhāvaṃ upanento <hi rend="bold">no ca mayaṃ tayā</hi>tiādimāha. Tattha <hi rend="bold">no ca mayaṃ tayā tattha hetāya paṭiññāyā</hi>tiādīsu ayamattho – yasmā so tayā mama kato niggaho dunniggaho, tasmā mayaṃ tayā tattha anulomapañcake āmantāti etāya paṭiññāya evaṃ paṭijānantā puna na hevāti paṭikkhepe katepi ‘‘ājānāhi niggaha’’nti evaṃ na niggahetabboyeva. Evaṃ aniggahetabbampi maṃ niggaṇhāsi, īdisena pana niggahena dunniggahitā mayaṃ homa.</p>

<p rend="bodytext">Idāni yaṃ niggahaṃ sandhāya ‘‘dunniggahitā ca homā’’ti avoca, taṃ dassetuṃ <hi rend="bold">hañci puggalo…pe… idaṃ te micchā</hi>tiāha. Evamidaṃ anulomapaṭilomato <pb ed="M" n="0.0117" /> catūhi pāpanāropanāhi niggahassa upanītattā upanayanacatukkaṃ nāma hoti.</p>

<p rend="bodytext" n="5"><hi rend="paranum">5</hi><hi rend="dot">.</hi> Idāni ‘‘na hevaṃ niggahetabbe’’tiādikaṃ niggamanacatukkaṃ nāma hoti. Tattha <hi rend="bold">na hevaṃ niggahetabbe</hi>ti yathāhaṃ tayā niggahito, na hi evaṃ niggahetabbo. Etassa hi niggahassa dunniggahabhāvo mayā sādhito. <hi rend="bold">Tena hī</hi>ti tena kāraṇena, yasmā esa niggaho dunniggaho, tasmā <pb ed="V" n="0.0113" /> yaṃ maṃ niggaṇhāsi hañci puggalo…pe… idaṃ te micchāti, idaṃ niggaṇhanaṃ tava micchāti attho. <hi rend="bold">Tena hi ye kate niggahe</hi>ti yena kāraṇena idaṃ micchā, tena kāraṇena yo tayā niggaho kato, so dukkaṭo. Yaṃ mayā paṭikammaṃ kataṃ, tadeva sukataṃ. Yāpi <pb ed="P" n="0.0015" /> cesā paṭikammacatukkādivasena kathāmaggasampaṭipādanā katā, sāpi sukatā. Evametaṃ puggalo upalabbhatītiādikassa anulomapañcakassa nupalabbhatītiādikānaṃ paṭikammaniggahopanayananiggamanacatukkānaṃ vasena anulomapaccanīkapañcakaṃ nāma niddiṭṭhanti veditabbaṃ. Ettāvatā sakavādino pubbapakkhe sati paravādino vacanasāmaññamattena chalavādena jayo hoti.</p>

<p rend="subhead">2. Paccanīkānulomavaṇṇanā</p>

<p rend="bodytext" n="6"><hi rend="paranum">6</hi><hi rend="dot">.</hi> Idāni yathā paravādino pubbapakkhe sati sakavādino dhammeneva tathena sujayo hoti, tathā vāduppattiṃ dassetuṃ <hi rend="bold">puggalo nupalabbhatī</hi>ti paccanīkānulomapañcakaṃ āraddhaṃ. Tattha paccanīke pucchā paravādissa, rūpādibhedaṃ saccikaṭṭhaparamatthaṃ sandhāya paṭiññā sakavādissa. Suddhasammutisaccaṃ vā paramatthamissakaṃ vā sammutisaccaṃ sandhāya <hi rend="bold">yo saccikaṭṭho</hi>ti puna anuyogo paravādissa, sammutivasena nupalabbhatīti navattabbattā missakavasena vā anuyogassa saṃkiṇṇattā <hi rend="bold">na heva</hi>nti paṭikkhepo sakavādissa. Paṭiññātaṃ paṭikkhipatīti vacanasāmaññamattena <hi rend="bold">ājānāhi niggaha</hi>ntiādivacanaṃ paravādissa. Evamayaṃ puggalo nupalabbhatīti dutiyavādaṃ nissāya dutiyo niggaho hotīti veditabbo. Evaṃ tena chalena niggaho āropito.</p>

<p rend="bodytext" n="7-10"><hi rend="paranum">7-10</hi><hi rend="dot">.</hi> Idāni <pb ed="M" n="0.0118" /> dhammena samena attano vāde jayaṃ <pb ed="P" n="0.0016" /> dassetuṃ anulomanaye pucchā sakavādissa, attano laddhiṃ nissāya paṭiññā paravādissa. Laddhiyā okāsaṃ adatvā paramatthavasena puna anuyogo sakavādissa, paramatthavasena puggalassa abhāvato paṭikkhepo paravādissa. Tato paraṃ dhammena samena attano jayadassanatthaṃ <hi rend="bold">ājānāhi paṭikamma</hi>ntiādi sabbaṃ sakavādīvacanameva hoti. Tattha sabbesaṃ paṭikammaniggahopanayananiggamanacatukkānaṃ heṭṭhā vuttanayeneva attho veditabbo. Evamidaṃ puggalo nupalabbhatītiādikassa paccanīkapañcakassa upalabbhatītiādīnaṃ paṭikammaniggahopanayananiggamanacatukkānañca vasena paccanīkānulomapañcakaṃ nāma niddiṭṭhaṃ hoti. Evametāni paṭhamasaccikaṭṭhe dve pañcakāni niddiṭṭhāni. Tattha purimapañcake <pb ed="V" n="0.0114" /> paravādissa sakavādinā kato niggaho suniggaho. Sakavādissa pana paravādinā chalavādaṃ nissāya paṭikammaṃ katvā attanā sādhito jayo dujjayo. Dutiyapañcake sakavādissa paravādinā kato niggaho dunniggaho. Paravādissa pana sakavādinā dhammavādaṃ nissāya paṭikammaṃ katvā attanā sādhito jayo sujayoti paṭhamasaccikaṭṭho. Tatthetaṃ vuccati –</p>

<p rend="gatha1">‘‘Niggaho paravādissa, suddho paṭhamapañcake;</p>

<p rend="gathalast">Asuddho pana tasseva, paṭikammajayo tahiṃ.</p>

<p rend="gatha1">‘‘Niggaho sakavādissa, asuddho dutiyapañcake;</p>

<p rend="gathalast">Visuddho pana tasseva, paṭikammajayo tahiṃ.</p>

<p rend="gatha1">‘‘Tasmā dvīsupi ṭhānesu, jayova sakavādino;</p>

<p rend="gathalast">Dhammena hi jayo nāma, adhammena kuto jayo.</p>

<p rend="gatha1">‘‘Saccikaṭṭhe yathā cettha, pañcakadvayamaṇḍite;</p>

<p rend="gathalast">Dhammādhammavaseneva, vutto jayaparājayo.</p>

<p rend="gatha1">‘‘Ito paresu sabbesu, saccikaṭṭhesu paṇḍito;</p>

<p rend="gathalast">Evameva vibhāveyya, ubho jayaparājaye’’ti.</p>

<p rend="title">2. Okāsasaccikaṭṭho</p>

<p rend="subhead">1. Anulomapaccanīkavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> Evaṃ <pb ed="P" n="0.0017" /><pb ed="M" n="0.0119" /> suddhikasaccikaṭṭhaṃ vitthāretvā idāni tameva aparehi okāsādīhi nayehi vitthāretuṃ puna <hi rend="bold">puggalo upalabbhatī</hi>tiādi āraddhaṃ. Tattha pucchā sakavādissa, paṭiññā paravādissa. Puna <hi rend="bold">sabbatthā</hi>ti sarīraṃ sandhāya anuyogo sakavādissa, rūpasmiṃ attānaṃ samanupassanādosañca ‘aññaṃ jīvaṃ aññaṃ sarīra’nti āpajjanadosañca disvā paṭikkhepo paravādissa. Sesamettha anulomapaccanīkapañcake heṭṭhā vuttanayeneva veditabbaṃ. Pāṭho pana saṅkhitto <pb ed="V" n="0.0115" />. Tattha yasmā sarīraṃ sandhāya ‘‘sabbattha na upalabbhatī’’ti vutte sarīrato bahi upalabbhatīti āpajjati. Tasmā paccanīke paṭikkhepo sakavādissa, paṭhamaṃ anujānitvā pacchā avajānātīti chalavādassa vasena paṭikammaṃ paravādissa. Sesaṃ pākaṭameva.</p>

<p rend="title">3. Kālasaccikaṭṭho</p>

<p rend="subhead">1. Anulomapaccanīkavaṇṇanā</p>

<p rend="bodytext" n="12"><hi rend="paranum">12</hi><hi rend="dot">.</hi> Dutiyanaye <hi rend="bold">sabbadā</hi>ti purimapacchimajātikālañca dharamānaparinibbutakālañca sandhāya anuyogo sakavādissa, sveva khattiyo so brāhmaṇotiādīnaṃ āpattidosañca dharamānaparinibbutānaṃ visesābhāvadosañca disvā paṭikkhepo paravādissa. Sesaṃ paṭhamanaye vuttasadisameva.</p>

<p rend="title">4. Avayavasaccikaṭṭho</p>

<p rend="subhead">1. Anulomapaccanīkavaṇṇanā</p>

<p rend="bodytext" n="13"><hi rend="paranum">13</hi><hi rend="dot">.</hi> Tatiyanaye <hi rend="bold">sabbesū</hi>ti khandhāyatanādīni sandhāya anuyogo sakavādissa, rūpasmiṃ attā, cakkhusmiṃ attātiādidosabhayena paṭikkhepo paravādissa. Sesaṃ tādisamevāti.</p>

<p rend="strong">Okāsadisaccikaṭṭhādi</p>

<p rend="subhead">2. Paccanīkānulomavaṇṇanā</p>

<p rend="bodytext" n="14"><hi rend="paranum">14</hi><hi rend="dot">.</hi> Evametāni <pb ed="P" n="0.0018" /><pb ed="M" n="0.0120" /> tīṇi anulomapaccanīkapañcake anulomamattavaseneva tāva paṭipāṭiyā bhājetvā puna paccanīkānulomapañcake paccanīkamattavaseneva bhājetuṃ <hi rend="bold">puggalo nupalabbhatī</hi>tiādi āraddhaṃ. Tattha anulomapañcakassa pāḷiyaṃ saṅkhipitvā āgate paccanīke vuttanayeneva paccanīkassa ca pāḷiyaṃ saṅkhipitvā āgate anulome vuttanayeneva attho veditabbo. Ettāvatā suddhikassa ceva imesañca tiṇṇanti catunnaṃ saccikaṭṭhānaṃ ekekasmiṃ saccikaṭṭhe <pb ed="V" n="0.0116" /> anulomapaccanīkassa paccanīkānulomassa cāti dvinnaṃ dvinnaṃ paccanīkānaṃ vasena ayaṃ aṭṭhamukhā nāma vādayutti niddiṭṭhā hotīti veditabbā. Yā ekekasmiṃ mukhe ekekassa niggahassa vasena <hi rend="bold">aṭṭhakaniggaho</hi>ti pāḷiyaṃ likhiyati. Tatthetaṃ vuccati –</p>

<p rend="gatha1">‘‘Evaṃ catubbidhe pañhe, pañcakadvayabhedato;</p>

<p rend="gathalast">Esā aṭṭhamukhā nāma, vādayutti pakāsitā.</p>

<p rend="gatha1">‘‘Aṭṭheva niggahā tattha, cattāro tesu dhammikā;</p>

<p rend="gatha1">Adhammikā ca cattāro, sabbattha sakavādino;</p>

<p rend="gathalast">Jayo parājayo ceva, sabbattha paravādino’’ti.</p>

<p rend="centre">Saccikaṭṭhavaṇṇanā niṭṭhitā.</p>

<p rend="title">5. Suddhikasaṃsandanavaṇṇanā</p>

<p rend="bodytext" n="17-27"><hi rend="paranum">17-27</hi><hi rend="dot">.</hi> Idāni rūpādīhi saddhiṃ saccikaṭṭhasaṃsandanaṃ hoti. Tattha <hi rend="bold">rūpañcā</hi>ti yathā rūpaṃ paramatthato upalabbhati, kiṃ te puggalopi tatheva upalabbhatīti sandhāya pucchā sakavādissa, atthi puggaloti vacanamattaṃ gahetvā paṭiññā paravādissa. Yadi te rūpaṃ viya paramatthato puggalo atthi, rūpato vedanādīnaṃ viya <pb ed="P" n="0.0019" /> puggalassāpi aññattaṃ āpajjatīti anuyogo sakavādissa, samayasuttavirodhaṃ disvā paṭikkhepo paravādissa. Sesaṃ atthato <pb ed="M" n="0.0121" /> pākaṭameva. Dhammato panettha sattapaññāsabhedassa saccikaṭṭhaparamatthassa vasena sakavādīpakkhamūlake anulomapaccanīke sattapaññāsa anulomapañcakāni dassitāni. Paṭikammacatukkādīni saṅkhittāni. Paravādīpakkhamūlakepi paccanīkānulome sattapaññāsa paṭilomapañcakāni dassitāni. Paṭikammacatukkādīni saṅkhittāni. Tattha ‘‘vuttaṃ bhagavatā’’ti vacanamattena puggalassa atthitaṃ rūpassa ca saccikaṭṭhaparamatthavasena upalabbhanīyataṃ dassetvā ubhinnaṃ aññattaṃ paṭijānāpanatthaṃ <pb ed="V" n="0.0117" /><hi rend="bold">vuttaṃ bhagavatā</hi>ti anuyogo paravādissa, sammutiparamatthānaṃ ekattanānattapañhassa ṭhapanīyattā paṭikkhepo sakavādissa. Sesamidhāpi atthato pākaṭamevāti.</p>

<p rend="centre">Suddhikasaṃsandanavaṇṇanā.</p>

<p rend="title">6. Opammasaṃsandanavaṇṇanā</p>

<p rend="bodytext" n="28-36"><hi rend="paranum">28-36</hi><hi rend="dot">.</hi> Idāni rūpādīheva saddhiṃ opammavasena saccikaṭṭhasaṃsandanaṃ hoti. Tattha rūpavedanānaṃ upaladdhisāmaññena aññattapucchā ca puggalarūpānaṃ upaladdhisāmaññapucchā cāti pucchādvayampi sakavādissa, ubhopi paṭiññā paravādissa. Paravādinā anuññātena upaladdhisāmaññena rūpavedanānaṃ viya rūpapuggalānaṃ aññattānuyogo sakavādissa, paṭikkhepo itarassa. Sesamidhāpi atthato pākaṭameva. Dhammato panettha rūpamūlakādīnaṃ cakkānañca vasena sakavādīpakkhe vīsādhikāni nava niggahapañcakasatāni dassitāni. Kathaṃ? Khandhesu tāva rūpamūlake cakke cattāri, tathā vedanādimūlakesūti vīsati. Āyatanesu cakkhāyatanamūlake cakke ekādasa, tathā sesesūti dvattiṃsasataṃ. Dhātūsu cakkhudhātumūlake cakke sattarasa, tathā sesesūti chādhikāni tīṇi satāni. Indriyesu cakkhundriyamūlake <pb ed="P" n="0.0020" /> cakke ekavīsati, tathā sesesūti dvāsaṭṭhādhikāni cattāri satāni. Evaṃ sabbānipi vīsādhikāni nava niggahapañcakasatāni honti.</p>

<p rend="bodytext" n="37-45"><hi rend="paranum">37-45</hi><hi rend="dot">.</hi> Paravādīpakkhepi <hi rend="bold">rūpaṃ upalabbhatī</hi>ti anulomavaseneva rūpavedanādīnaṃ aññattapaṭiññaṃ kāretvā puna atthi puggaloti suttaṃ nissāya chalavasena <pb ed="M" n="0.0122" /> puggalassa rūpādīhi upaladdhisāmaññaṃ āropetvā aññattānuyogo kato. Sesamidhāpi atthato uttānameva. Dhammatopi sakavādīpakkhe vuttanayena vīsādhikāni nava paṭikammapañcakasatāni dassitāni.</p>

<p rend="centre">Rūpādīhi saddhiṃ opammavasena saccikaṭṭhasaṃsandanaṃ.</p>

<p rend="title">7. Catukkanayasaṃsandanavaṇṇanā</p>

<p rend="bodytext" n="46-52"><hi rend="paranum">46-52</hi><hi rend="dot">.</hi> Idāni <pb ed="V" n="0.0118" /> yaṃ saccikaṭṭhaparamatthena upalabbhati, tena yasmā rūpādīsu sattapaññāsāya saccikaṭṭhaparamatthesu aññatarena bhavitabbaṃ; rūpādinissitena vā, aññatra vā rūpādīhi, rūpādīnaṃ vā nissayena, tasmā iminā catukkanayena saccikaṭṭhasaṃsandanaṃ āraddhaṃ. Tattha <hi rend="bold">rūpaṃ puggalo</hi>ti anuyogo sakavādissa, ucchedadiṭṭhibhayena <hi rend="bold">na hevā</hi>ti paṭikkhepo paravādissa, niggahāropanaṃ sakavādissa. Kiṃ panetaṃ yuttaṃ, nanu rūpaṃ vedanāti vuttampi paṭikkhipitabbamevāti? Āma paṭikkhipitabbaṃ. Taṃ pana rūpato vedanāya aññasabhāvasabbhāvato, na aññattābhāvato. Ayañca rūpādīsu ekadhammatopi puggalassa aññattaṃ na icchati, tasmā yuttaṃ. Ayañca anuyogo rūpaṃ puggalo…pe… aññātāvindriyaṃ puggaloti sakalaṃ paramatthasaccaṃ sandhāya āraddho. Sakalaṃ pana paccattalakkhaṇavasena ekato vattuṃ na sakkāti tantivasena anuyogalakkhaṇamattametaṃ ṭhapitaṃ. Tena viññū atthaṃ vibhāventi. Vādakāmena pana imaṃ lakkhaṇaṃ gahetvā yathā yathā paravādissa okāso na hoti, tathā tathā <pb ed="P" n="0.0021" /> vattabbaṃ. Iti tantivasena anuyogalakkhaṇassa ṭhapitattāpi yuttameva. Iminā nayena sabbānuyogesu attho veditabbo.</p>

<p rend="bodytext">Ayaṃ pana viseso – <hi rend="bold">rūpasmiṃ puggalo</hi>tiādīsu yathā ekaṃ mahābhūtaṃ nissāya tayo mahābhūtā, vatthurūpaṃ nissāya viññāṇaṃ rūpasminti vattuṃ vaṭṭati, kiṃ te evaṃ rūpasmiṃ puggalo? Yathā ca sabhāgavinibbhogato vedanādayo sabbadhammā, arūpā vā pana cattāro khandhā, nibbānameva vā ‘‘aññatra rūpā’’ti vattuṃ vaṭṭati, kiṃ te evaṃ puggalo? Yathā <pb ed="M" n="0.0123" /> ca cittasamuṭṭhānānaṃ rūpānaṃ nissayavasena ‘‘vedanāya rūpaṃ…pe… viññāṇasmiṃ rūpa’’nti vattuṃ vaṭṭati, kiṃ te evaṃ puggaloti? Sabbānuyogesu pana ucchedadiṭṭhibhayena ceva samayavirodhena ca paṭikkhepo paravādissa. Sesamettha atthato pākaṭameva. Dhammato panettha sattapaññāsāya saccikaṭṭhesu ekekasmiṃ cattāri cattāri katvā niggahavasena aṭṭhavīsādhikāni dve pañcakasatāni dassitāni. Paravādīpakkhepi paṭikammavasena tattakāneva. Yā panettha atthi puggaloti vutte sakavādissa paṭiññā, sā sutte āgatena sammutivasena. Yo rūpaṃ puggalotiādīsu paṭikkhepo, so sakkāyadiṭṭhipañhassa ṭhapanīyattā. Paravādissa paṭikammaṃ chalavasenevāti.</p>

<p rend="centre">Catukkanayasaṃsandanaṃ.</p>

<p rend="centre">Niṭṭhitā ca saṃsandanakathā.</p>

<p rend="title">8. Lakkhaṇayuttivaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> Idāni <pb ed="V" n="0.0119" /> lakkhaṇayutti nāma hoti. Tattha yasmā ṭhapetvā nibbānaṃ seso saccikaṭṭhaparamattho paccayapaṭibaddhatāya sappaccayo, paccayehi samāgamma katattā saṅkhato, uppajjitvā nirujjhanato sadā abhāvato asassato, uppattikāraṇasaṅkhātassa nimittassa atthitāya sanimitto, nibbānaṃ vuttappakārābhāvato appaccayaṃ asaṅkhataṃ sassataṃ animittanti idaṃ saccikaṭṭhassa lakkhaṇaṃ. Tasmā yadi puggalopi saccikaṭṭhaparamatthova tassāpi iminā lakkhaṇena bhavitabbanti sandhāya <hi rend="bold">puggalo sappaccayo</hi>tiādayo aṭṭhapi anuyogā sakavādissa <pb ed="P" n="0.0022" />, paṭikkhepo paravādissa. Ājānāhi niggahantiādi panettha saṅkhittaṃ. Evametāni sakavādīpakkhe anulomapaccanīke anulomamattavasena aṭṭha pañcakāni veditabbāni.</p>

<p rend="bodytext" n="54"><hi rend="paranum">54</hi><hi rend="dot">.</hi> Paravādīpakkhepi paccanīkānulome paccanīkamattavasena aṭṭheva. Tattha yasmā paravādinā suttavasena sammutisaccaṃ sādhitaṃ, sammutiyā ca sappaccayādibhāvo <pb ed="M" n="0.0124" /> natthi, tasmā yāthāvato ca paṭikkhepo sakavādissa. Chalavasena pana vattabbaṃ ‘‘ājānāhi paṭikamma’’ntiādi sabbaṃ idhāpi saṅkhittameva.</p>

<p rend="centre">Lakkhaṇayuttikathāvaṇṇanā niṭṭhitā.</p>

<p rend="title">9. Vacanasodhanavaṇṇanā</p>

<p rend="bodytext" n="55-59"><hi rend="paranum">55-59</hi><hi rend="dot">.</hi> Idāni vacanasodhanaṃ hoti. Tattha yadetaṃ puggalo upalabbhatīti vacanaṃ, taṃ sodhetuṃ <hi rend="bold">puggalo upalabbhati, upalabbhati puggalo</hi>ti. Pucchā sakavādissa. Tassattho – yadetaṃ puggalo upalabbhatīti padadvayaṃ, taṃ ekatthaṃ vā bhaveyya nānatthaṃ vā. Yadi tāva nānatthaṃ, yathā aññaṃ rūpaṃ, aññā vedanā, evaṃ añño puggalo, añño upalabbhatīti āpajjati. Athekatthaṃ, yathā yaṃ cittaṃ taṃ mano, evaṃ sveva puggalo, so upalabbhatīti āpajjati. Tena taṃ vadāmi ‘‘yadi te yo puggalo, so upalabbhati, evaṃ sante yo yo upalabbhati, so so puggaloti āpajjati, kiṃ sampaṭicchasi eta’’nti? Tato puggalavādī yasmā puggalassa upalabbhataṃ <pb ed="V" n="0.0120" /> icchati, na upalabbhamānānampi rūpādīnaṃ puggalabhāvaṃ, tasmā <hi rend="bold">puggalo upalabbhati, upalabbhati ke hi ci puggalo ke hi ci na puggalo</hi>tiādimāha. Tassattho – mama puggalo atthi puggaloti satthu vacanato upalabbhati. Yo pana upalabbhati, na so sabbo puggalo, atha kho ke hi ci puggalo ke hi ci na puggaloti. Tattha <hi rend="bold">ko</hi>-kāratthe <hi rend="bold">ke-</hi>kāro, <hi rend="bold">hi-</hi>kāro ca nipātamatto. Koci puggalo, koci na puggaloti ayaṃ panettha attho. Idaṃ vuttaṃ hoti – puggalopi hi rūpādīsupi yo koci dhammo upalabbhatiyeva, tattha puggalova puggalo. Rūpādīsu <pb ed="P" n="0.0023" /> pana kocipi na puggaloti. Tato taṃ sakavādī āha – <hi rend="bold">puggalo ke hi ci upalabbhati ke hi ci na upalabbhatī</hi>ti. Tassattho – puggalo upalabbhatīti padadvayassa atthato ekatte yadi upalabbhatīti anuññāto dhammo puggalato anaññopi koci puggalo koci na puggalo, puggalopi <pb ed="M" n="0.0125" /> te koci upalabbhati, koci na upalabbhatīti āpajjati, kiṃ sampaṭicchasi etanti? So puggalassa anupaladdhiṃ anicchanto <hi rend="bold">na heva</hi>nti paṭikkhipati. Ito paraṃ ‘‘ājānāhi niggaha’’ntiādi sabbaṃ saṅkhittaṃ. Vitthārato pana veditabbaṃ. <hi rend="bold">Puggalo saccikaṭṭho</hi>tiādīsupi eseva nayo. Sabbāni hetāni upalabbhativevacanāneva, apica yasmā ‘‘puggalo upalabbhatisaccikaṭṭhaparamatthenā’’ti ayaṃ puggalavādino paṭiññā, tasmāssa yatheva puggalo upalabbhatīti laddhi, evamevaṃ puggalo saccikaṭṭhotipi āpajjati. Yā panassa puggalo atthīti laddhi, tassā vijjamānotivevacanameva, tasmā sabbānipetāni vacanāni sodhitāni.</p>

<p rend="bodytext" n="60"><hi rend="paranum">60</hi><hi rend="dot">.</hi> Tattha yaṃ avasāne <hi rend="bold">‘‘puggalo atthi, atthi na sabbo puggalo’’</hi>tiādi vuttaṃ, tatrāyamadhippāyo – yañhetaṃ paravādinā ‘‘puggalo atthi, atthi kehici puggalo, kehici na puggalo’’ti vuttaṃ, taṃ yasmā atthato puggalo atthi, atthi na sabbo puggaloti ettakaṃ hoti, tasmā naṃ sakavādī sampaṭicchāpetvā idāni naṃ evaṃ anuyuñjati. Tayā hi ‘‘atthi puggalo attahitāya paṭipanno’’ti vacanamattaṃ nissāya ‘‘puggalo atthī’’ti laddhi gahitā, yathā ca bhagavatā etaṃ vuttaṃ, tathā ‘‘suññato lokaṃ avekkhassu, mogharājā, sadā sato’’tiādinā (su. ni. 1125) nayena ‘‘natthī’’tipi vuttaṃ, tasmā yatheva te ‘‘puggalo atthi, atthi na sabbo puggalo’’ti laddhi, tathā puggalo natthi, natthi na sabbo puggalotipi āpajjati, kiṃ etaṃ sampaṭicchasīti? Atha naṃ asampaṭicchanto <hi rend="bold">na hevā</hi>ti paṭikkhipati. Sesamettha niggahādividhānaṃ vuttanayeneva veditabbanti.</p>

<p rend="centre">Vacanasodhanavaṇṇanā niṭṭhitā.</p>

<p rend="title">10. Paññattānuyogavaṇṇanā</p>

<p rend="bodytext" n="61-66"><hi rend="paranum">61-66</hi><hi rend="dot">.</hi> Idāni <pb ed="V" n="0.0121" /> paññattānuyogo nāma hoti. Rūpadhātuyā hi puggalavādī <pb ed="P" n="0.0024" /> rūpiṃ puggalaṃ paññapeti, tathā arūpadhātuyā arūpiṃ. Tassa taṃ laddhiṃ bhindituṃ sabbāpi pucchā sakavādissa, paṭiññā ca paṭikkhepo ca itarassa <pb ed="M" n="0.0126" />. So hi <hi rend="bold">rūpī</hi>ti vutte rūpakāyasabbhāvato ceva tathārūpāya ca paññattiyā atthitāya paṭijānāti. <hi rend="bold">Kāmī</hi>ti vutte vītarāgasabbhāvato ceva tathārūpāya ca paññattiyā natthitāya paṭikkhipati. <hi rend="bold">Arūpī</hi>ti vuttepi arūpakkhandhasabbhāvato ceva tathārūpāya ca paññattiyā atthitāya paṭijānāti. Dvīsupi nayesu sattoti puggalassa vevacanavasena vuttaṃ.</p>

<p rend="bodytext" n="67"><hi rend="paranum">67</hi><hi rend="dot">.</hi> Idāni yasmā so ‘‘kāye kāyānupassī’’ti āgataṭṭhāne añño kāyo añño puggaloti icchati, tasmā taṃ laddhiṃ bhindituṃ <hi rend="bold">kāyoti vā sarīranti vā</hi>tiādi sakavādīpucchā hoti. Tattha <hi rend="bold">kāyaṃ appiyaṃ karitvā</hi>ti kāyaṃ appetabbaṃ allīyāpetabbaṃ ekībhāvaṃ upanetabbaṃ avibhajitabbaṃ katvā pucchāmīti attho. <hi rend="bold">Esese</hi>ti eso soyeva. Ese esetipi pāṭho. Eso esoyevāti attho. <hi rend="bold">Ekaṭṭhe</hi>ti ekaṭṭho. <hi rend="bold">Same samabhāge tajjāte</hi>ti samo samabhāgo tajjātiko. Vacanamatteyevettha bhedo. Atthato pana kāyova esoti pucchati. Paravādī nānattaṃ apassanto <hi rend="bold">āmantā</hi>ti paṭijānāti. <hi rend="bold">Puggaloti vā jīvoti vā</hi>ti pucchāyapi eseva nayo. <hi rend="bold">Añño kāyo</hi>ti puṭṭho pana kāyānupassanāya evaṃladdhikattā paṭijānāti. <hi rend="bold">Aññaṃ jīva</hi>nti puṭṭho pana āhacca bhāsitaṃ suttaṃ paṭikkhipituṃ asakkonto avajānāti. Tato paraṃ ‘‘ājānāhi niggaha’’ntiādi uttānatthameva.</p>

<p rend="bodytext" n="68"><hi rend="paranum">68</hi><hi rend="dot">.</hi> Paravādīpakkhe pana <hi rend="bold">añño kāyo añño puggalo</hi>ti puṭṭho sakavādī ṭhapanīyapañhattā paṭikkhipati, paravādī chalavasena paṭikammaṃ karoti. Tampi uttānatthamevāti.</p>

<p rend="centre">Paññattānuyogavaṇṇanā niṭṭhitā.</p>

<p rend="title">11. Gatianuyogavaṇṇanā</p>

<p rend="bodytext" n="69-72"><hi rend="paranum">69-72</hi><hi rend="dot">.</hi> Idāni <pb ed="V" n="0.0122" /> gatiparivattanamukhena cutipaṭisandhianuyogo hoti. Tattha yasmā puggalavādī ‘‘sa sattakkhattuparamaṃ sandhāvitvāna <pb ed="P" n="0.0025" /> puggalo’’tiādīni (saṃ. ni. 2.133; itivu. 24) suttāni nissāya puggalo sandhāvatīti laddhiṃ gahetvā voharati <pb ed="M" n="0.0127" />, tasmāssa taṃ laddhiṃ bhindituṃ <hi rend="bold">sandhāvatī</hi>ti pucchā sakavādissa. Tattha <hi rend="bold">sandhāvatī</hi>ti saṃsarati gamanāgamanaṃ karoti. Attano laddhivasena paṭiññā paravādissa. <hi rend="bold">So puggalo</hi>tiādayo anuyogopi sakavādissa, paṭikkhepo itarassa. Tattha <hi rend="bold">so</hi>ti soyevāti attho. Evaṃ pana anuyutto sassatadiṭṭhibhayena paṭikkhipati. <hi rend="bold">Añño</hi>ti puṭṭho ucchedadiṭṭhibhayena. <hi rend="bold">So ca añño cā</hi>ti puṭṭho ekaccasassatadiṭṭhibhayena. <hi rend="bold">Neva so na añño</hi>ti puṭṭho amarāvikkhepadiṭṭhibhayena. Puna cattāropi pañhe ekato puṭṭho catunnampi diṭṭhīnaṃ bhayena paṭikkhipitvā puna yānissa suttāni nissāya laddhi uppannā tāni dassento <hi rend="bold">tena hi puggalo</hi><hi rend="bold">sandhāvatī</hi>tiādimāha.</p>

<p rend="bodytext" n="76"><hi rend="paranum">76</hi><hi rend="dot">.</hi> Puna sakavādinā ‘‘yvāyaṃ tava laddhiyā sandhāvati, kiṃ so asmiñca parasmiñca loke ekoyevā’’ti adhippāyena <hi rend="bold">svevā</hi>ti niyametvā puṭṭho sassatabhayā paṭikkhipitvā puna daḷhaṃ katvā tatheva puṭṭho yasmā so puggalova na añño bhāvo, ‘‘so tato cuto idhūpapanno’’tiādisuttampi (pārā. 12; dī. ni. 1.245) atthi, tasmā paṭijānāti. <hi rend="bold">Sveva manusso</hi>ti puṭṭho manussasseva devattābhāvato paṭikkhipati.</p>

<p rend="bodytext" n="77"><hi rend="paranum">77</hi><hi rend="dot">.</hi> Puna puṭṭho ‘‘ahaṃ tena samayena sunetto nāma satthā ahosi’’ntiādisuttavasena (a. ni. 7.66 atthato samānaṃ) paṭijānāti. Athassa sakavādī devamanussupapattīnaṃ nānattato vacanaṃ micchāti pakāsento <hi rend="bold">manusso hutvā</hi>tiādimāha.</p>

<p rend="bodytext" n="78"><hi rend="paranum">78</hi><hi rend="dot">.</hi> Tattha <hi rend="bold">hevaṃ maraṇaṃ na hehitī</hi>ti evaṃ sante maraṇaṃ na bhavissatīti attho. Ito paraṃ yakkho petoti attabhāvanānattavasena anuyoganānattaṃ veditabbaṃ.</p>

<p rend="bodytext" n="82"><hi rend="paranum">82</hi><hi rend="dot">.</hi><hi rend="bold">Khattiyo</hi>tiādīni jātivasena ceva aṅgavekallādivasena ca vuttāni.</p>

<p rend="bodytext" n="87"><hi rend="paranum">87</hi><hi rend="dot">.</hi> Puna <pb ed="M" n="0.0128" /><pb ed="V" n="0.0123" /><hi rend="bold">na vattabba</hi>nti paravādinā puṭṭho idhaṭṭhakassa upapattivasena paralokassa gamanābhāvato paṭiññā sakavādissa puna sotāpannassa bhavantarepi sotāpannabhāvāvijahanato dutiyapaṭiññāpi tasseva. <hi rend="bold">Hañcī</hi>tiādivacanaṃ paravādissa.</p>

<p rend="bodytext" n="88"><hi rend="paranum">88</hi><hi rend="dot">.</hi> Puna devaloke upapannassa manussattābhāvadassanena anuyogo sakavādissa.</p>

<p rend="bodytext" n="89"><hi rend="paranum">89</hi><hi rend="dot">.</hi> Tato paraṃ <hi rend="bold">anañño avigato</hi>ti ettha <hi rend="bold">anañño</hi>ti sabbākārena ekasadiso. <hi rend="bold">Avigato</hi>ti ekenāpi ākārena avigatoti attho. <hi rend="bold">Na heva</hi>nti devaloke upapannassa manussabhāvābhāvato evamāha.</p>

<p rend="bodytext" n="90"><hi rend="paranum">90</hi><hi rend="dot">.</hi> Puna <pb ed="P" n="0.0026" /> daḷhaṃ katvā anuyutto ‘‘sveva puggalo sandhāvatī’’ti laddhiyā anujānāti. <hi rend="bold">Hatthacchinno</hi>tiādi ākāravigamanadassanena avigato <hi rend="bold">sandhāvatī</hi>ti laddhibhindanatthaṃ vuttaṃ. Tattha <hi rend="bold">aḷacchinno</hi>ti yassa aṅguṭṭhakā chinnā. <hi rend="bold">Kaṇḍaracchinno</hi>ti yassa mahānhārū chinnā.</p>

<p rend="bodytext" n="91"><hi rend="paranum">91</hi><hi rend="dot">.</hi><hi rend="bold">Sarūpo</hi>tiādīsu paṭhame pañhe iminā rūpakāyena saddhiṃ agamanaṃ sandhāya paṭikkhipati. Dutiye antarābhavapuggalaṃ sandhāya paṭijānāti. So hi tassa laddhiyā sarūpova gantvā mātukucchiṃ pavisati. Athassa taṃ rūpaṃ bhijjati. <hi rend="bold">Taṃ jīva</hi>nti yena rūpasaṅkhātena sarīrena saddhiṃ gacchati, kimassa tadeva jīvaṃ taṃ sarīranti pucchati. Paravādī idha sarīranikkhepā suttavirodhā ca paṭikkhipati.</p>

<p rend="bodytext"><hi rend="bold">Savedano</hi>tiādīsu asaññūpapattiṃ sandhāya paṭikkhipati, tadaññaṃ upapattiṃ sandhāya paṭijānāti. <hi rend="bold">Taṃ jīva</hi>nti yena vedanādisaṅkhātena sarīrena saddhiṃ gacchati. Kimassa tadeva jīvaṃ taṃ sarīranti pucchati. Taṃ jīvaṃ taṃ sarīraṃ, aññaṃ jīvaṃ aññaṃ sarīranti etissā hi laddhiyā pañcapi khandhā sarīranti adhippetā. Paravādī suttavirodhā paṭikkhipati.</p>

<p rend="bodytext" n="92"><hi rend="paranum">92</hi><hi rend="dot">.</hi><hi rend="bold">Arūpo</hi>tiādīsu paṭhame pañhe antarābhavaṃ sandhāya paṭikkhipati. Dutiye arūpā rūpaṃ upapajjamānaṃ sandhāya paṭijānāti. <hi rend="bold">Aññaṃ, jīva</hi>nti yaṃ <pb ed="M" n="0.0129" /> rūpasaṅkhātaṃ sarīraṃ pahāya arūpo <pb ed="V" n="0.0124" /> sandhāvati, kiṃ te taṃ sarīraṃ aññaṃ, aññaṃ jīvanti pucchati. Itaro suttavirodhā paṭikkhipati.</p>

<p rend="bodytext"><hi rend="bold">Avedano</hi>tiādīsu saññībhavaṃ sandhāya paṭikkhipati, tadaññaṃ upapattiṃ sandhāya paṭijānāti. <hi rend="bold">Aññaṃ jīva</hi>nti yaṃ vedanādisaṅkhātaṃ sarīraṃ pahāya avedano aviññāṇo sandhāvati, kiṃ te taṃ aññaṃ sarīraṃ, aññaṃ jīvanti pucchati. Itaro suttavirodhā paṭikkhipati.</p>

<p rend="bodytext" n="93"><hi rend="paranum">93</hi><hi rend="dot">.</hi><hi rend="bold">Rūpaṃ sandhāvatī</hi>tiādīsu ye rūpādayo khandhe upādāya puggalaṃ paññapeti, kiṃ te tasmiṃ puggale sandhāvante tampi rūpaṃ sandhāvatīti pucchati. Paravādī ‘‘avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata’’nti sattasseva sandhāvanavacanato <pb ed="P" n="0.0027" /> paṭikkhipati. Puna puṭṭho yasmā rūpādidhamme vinā puggalo natthi, tasmā tasmiṃ sandhāvante tenapi rūpena sandhāvitabbanti saññāya paṭijānāti. Vedanādīsupi eseva nayo.</p>

<p rend="bodytext" n="94"><hi rend="paranum">94</hi><hi rend="dot">.</hi><hi rend="bold">Rūpaṃ na sandhāvatī</hi>tiādīsu yasmā te rūpaṃ puggalo na hoti, sveva ca sandhāvatīti vadesi, tasmā taṃ pucchāmi, kiṃ te rūpaṃ na sandhāvatīti attho. Itaro puggale sandhāvante na sakkā tassa upādānabhūtena rūpena sandhāvitunti saññāya paṭikkhipati. Puna puṭṭho sattānaññeva sandhāvanavacanato paṭijānāti. Sesamettha uttānameva.</p>

<p rend="bodytext">Gāthānaṃ pana ayamattho – āyasmato matena rukkhaṃ upādāya chāyā viya, indhanaṃ upādāya aggi viya ca, khandhe upādāya puggalo; rūpādīnaṃ sandhāvane asati tesu khandhesu bhijjamānesu so tava puggalo bhijjati ce, evaṃ sante ucchedā bhavati diṭṭhi, ucchedadiṭṭhi te āpajjati. Katarā yā buddhena vivajjitā akusaladiṭṭhi. Yā pana ‘‘ucchedavādī samaṇo gotamo’’ti pariyāyabhāsitā, na taṃ vadāmāti dasseti. Athāpi tesu khandhesu bhijjamānesu so puggalo na bhijjati, evaṃ sante sassato puggalo hoti. Tato so nibbānena samasamo āpajjati <pb ed="M" n="0.0130" />. <hi rend="bold">Samasamo</hi>ti ativiya samo, samena vā samo, samabhāveneva samo. Yatheva nibbānaṃ nuppajjati na bhijjati, evaṃ te puggalopi tena samasamoti.</p>

<p rend="centre">Gatiparivattanamukhena cutipaṭisandhānuyogo niṭṭhito.</p>

<p rend="centre">Anuyogavaṇṇanā.</p>

<p rend="title">12. Upādāpaññattānuyogavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi> Idāni <pb ed="V" n="0.0125" /> upādāpaññattānuyogo hoti. Tattha pucchā sakavādissa, paṭiññāpaṭikkhepo paravādissa. So hi rukkhaṃ upādāya chāyāya viya, indhanaṃ upādāya aggissa viya ca, rūpādīni upādāya <pb ed="P" n="0.0028" /> puggalassa paññattiṃ paññāpanaṃ avabodhanaṃ icchati, tasmā ‘‘rūpaṃ upādāyā’’ti puṭṭho paṭijānāti. Puna yathā rukkhupādānā chāyā rukkho viya, indhanupādāno ca aggi indhanaṃ viya aniccādidhammo, evaṃ te rūpādiupādāno puggalo rūpādayo viya aniccoti imamatthaṃ puṭṭho attano laddhiyaṃ ṭhatvā paṭikkhipati.</p>

<p rend="bodytext" n="97"><hi rend="paranum">97</hi><hi rend="dot">.</hi><hi rend="bold">Nīlaṃ rūpaṃ upādāya nīlo</hi>tiādīsu nīlarūpena saddhiṃ puggalassa ekattaṃ, ekasarīre nīlādīnaṃ bahūnaṃ vasena bahubhāvañca anicchanto paṭikkhipati.</p>

<p rend="bodytext" n="98"><hi rend="paranum">98</hi><hi rend="dot">.</hi><hi rend="bold">Kusalaṃ vedana</hi>nti etthāpi vedanāya saddhiṃ ekattaṃ ekasantāne bahūnaṃ kusalavedanānaṃ vasena bahubhāvañca anicchanto paṭikkhipati. Dutiyanaye maggakusalotiādivacanasabbhāvato chekaṭṭhaṃ sandhāya paṭijānāti. <hi rend="bold">Saphalo</hi>tiādīni puṭṭho tathārūpassa vohārassa abhāvato paṭikkhipati.</p>

<p rend="bodytext" n="99"><hi rend="paranum">99</hi><hi rend="dot">.</hi> Akusalapakkhe achekaṭṭhaṃ sandhāya paṭijānāti.</p>

<p rend="bodytext" n="100"><hi rend="paranum">100</hi><hi rend="dot">.</hi> Abyākatapakkhe sassatādivasena abyākatabhāvaṃ sandhāya paṭijānāti. Sesamettha heṭṭhā vuttanayeneva veditabbaṃ.</p>

<p rend="bodytext" n="104"><hi rend="paranum">104</hi><hi rend="dot">.</hi><hi rend="bold">Cakkhuṃ</hi><pb ed="M" n="0.0131" /><hi rend="bold">upādāyā</hi>tiādīsu ‘‘cakkhumā visamānīva…pe… pāpāni parivajjaye’’ti(udā. 43) ādivohārasabbhāvato paṭijānāti. Cakkhumattādinirodhena puggalanirodhaṃ anicchanto paṭikkhipati.</p>

<p rend="bodytext" n="107"><hi rend="paranum">107</hi><hi rend="dot">.</hi><hi rend="bold">Rūpaṃ upādāya vedanaṃ upādāyā</hi>ti ettha aññepi rūpamūlakā dukatikacatukkā veditabbā. Yasmā pana khandhe upādāya puggalassa paññatti, tasmā dvepi tayopi cattāropi pañcapi <pb ed="V" n="0.0126" /> upādāya paññattiṃ paṭijānāti. Ekasantāne pana dvinnaṃ pañcannaṃ vā abhāvā paṭikkhipati. Āyatanādīsupi eseva nayo.</p>

<p rend="bodytext" n="112"><hi rend="paranum">112</hi><hi rend="dot">.</hi> Idāni yaṃ upādāya yassa paññatti, yathā tassa aniccatāya tassāpi aniccatā, tato ca aññattaṃ siddhaṃ, evaṃ tassa puggalassāpi āpajjatīti dassetuṃ <hi rend="bold">yathā rukkha</hi>ntiādimāha. Tattha <hi rend="bold">upādāyā</hi>ti paṭicca āgamma, na vinā tanti attho. Paravādī pana tathā anicchanto laddhiyaṃ ṭhatvā paṭikkhipati.</p>

<p rend="bodytext" n="115"><hi rend="paranum">115</hi><hi rend="dot">.</hi><hi rend="bold">Nigaḷo</hi>ti saṅkhalikabandhanaṃ. <hi rend="bold">Negaḷiko</hi>ti tena bandhako <hi rend="bold">yassa rūpaṃ so rūpavā</hi>ti yasmā yassa rūpaṃ so rūpavā hoti, tasmā yathā na nigaḷo <pb ed="P" n="0.0029" />…pe… añño rūpavāti attho.</p>

<p rend="bodytext" n="116"><hi rend="paranum">116</hi><hi rend="dot">.</hi><hi rend="bold">Citte citte</hi>tiādīsu sarāgādicittavasena sarāgāditaṃ sandhāya cittānupassanāvasena paṭijānāti. <hi rend="bold">Jāyatī</hi>tiādinā nayena puṭṭho puggalassa khaṇikabhāvaṃ anicchanto paṭikkhipati. ‘‘So’’ti vā ‘‘añño’’ti vā puṭṭho sassatucchedabhayena paṭikkhipati. Puna na vattabbaṃ ‘‘kumārako’’ti vā ‘‘kumārikā’’ti vā puṭṭho lokavohārasamucchedabhayena vattabbanti paṭijānāti. Sesamettha pākaṭameva.</p>

<p rend="bodytext" n="118"><hi rend="paranum">118</hi><hi rend="dot">.</hi> Idāni paravādī aññenākārena laddhiṃ patiṭṭhāpetukāmo <hi rend="bold">na vattabbaṃ puggalo upalabbhatī</hi>tiādimāha. Tattha <hi rend="bold">na vattabba</hi>nti kiṃ te iminā evaṃ bahunā upādāpaññattānuyogena, idaṃ tāva vadehi, kiṃ na vattabbaṃ ‘‘puggalo upalabbhati saccikaṭṭhaparamatthenā’’ti. Tato sakavādinā āmantāti vutte <hi rend="bold">nanu yo passatī</hi>tiādimāha. Tattha <hi rend="bold">yo</hi>ti puggalo <pb ed="M" n="0.0132" />. <hi rend="bold">Ya</hi>nti rūpaṃ. <hi rend="bold">Yenā</hi>ti cakkhunā. <hi rend="bold">So</hi>ti puggalo. <hi rend="bold">Ta</hi>nti rūpaṃ. <hi rend="bold">Tenā</hi>ti cakkhunā. Idaṃ vuttaṃ hoti – nanu yo yaṃ rūpaṃ yena cakkhunā passati, so taṃ rūpaṃ tena cakkhunā passanto puggaloti. Sakavādī kiñcāpi cakkhuviññāṇassa nissayabhāvaṃ gacchantaṃ cakkhumeva rūpaṃ passati, tathā sotameva saddaṃ suṇāti…pe… viññāṇameva dhammaṃ vijānāti, ‘‘atthi arahato cakkhu, passati arahā cakkhunā rūpa’’ntiādisammutivasena pana āmantāti paṭijānāti.</p>

<p rend="bodytext" n="120"><hi rend="paranum">120</hi><hi rend="dot">.</hi> Tato <pb ed="V" n="0.0127" /> chalavādaṃ nissāya paravādinā puggalassa vattabbatāya sādhitāya tameva vādaṃ parivattetvā <hi rend="bold">puggalo upalabbhatī</hi>tiādimāha. Tattha <hi rend="bold">yo na passatī</hi>ti andho asaññasatto arūpaṃ upapanno nirodhaṃ samāpanno, anandhopi ca aññatra dassanasamayā na passati nāma. Sesavāresupi eseva nayo. Sesaṃ pāḷivaseneva atthato veditabbaṃ.</p>

<p rend="bodytext" n="122"><hi rend="paranum">122</hi><hi rend="dot">.</hi> Suttasaṃsandanāyaṃ dibbassa cakkhuno rūpagocarattā <hi rend="bold">rūpaṃ passatī</hi>ti āha. Dutiyavāre ‘‘satte passāmī’’tivacanato <hi rend="bold">puggalaṃ passatī</hi>ti āha. Tatiyavāre ‘‘rūpaṃ disvā puggalaṃ vibhāvetī’’ti laddhito <hi rend="bold">ubho passatī</hi>ti āha. Yasmā pana passitabbaṃ nāma diṭṭhaṃ sutaṃ mutaṃ viññātanti catubbidhe rūpasaṅgahe rūpāyatanameva saṅgahitaṃ, tasmā sakavādī ‘‘rūpaṃ puggalo, puggalo rūpaṃ, ubho rūpa’’nti anuyogaṃ karoti. Tassattho pākaṭoyevāti.</p>

<p rend="centre">Upādāpaññattānuyogavaṇṇanā.</p>

<p rend="title">13. Purisakārānuyogavaṇṇanā</p>

<p rend="bodytext" n="123"><hi rend="paranum">123</hi><hi rend="dot">.</hi> Idāni <pb ed="P" n="0.0030" /> purisakārānuyogo hoti. Tattha kamme sati niyamato tassa kārakenapi bhavitabbanti laddhiyā pucchā paravādissa, tathārūpānaṃ kammānaṃ atthitāya paṭiññā sakavādissa. Puna <hi rend="bold">kattā kāretā</hi>ti pucchā paravādissa. Tattha <hi rend="bold">kattā</hi>ti tesaṃ kammānaṃ kārako. <hi rend="bold">Kāretā</hi>ti āṇattidesanādīhi upāyehi kārāpako. Idāni yasmā <pb ed="M" n="0.0133" /> paravādī puggalaṃ sandhāya kattāti pucchati, na karaṇamattaṃ, tasmā paṭikkhepo sakavādissa.</p>

<p rend="bodytext" n="124"><hi rend="paranum">124</hi><hi rend="dot">.</hi><hi rend="bold">Tassa kattā kāretā</hi>ti ettha yadi yaṃ yaṃ upalabbhati, tassa tassa kattā puggalo te upalabbhati, kiṃ tassāpi kārako ca kārāpako ca añño puggalo upalabbhatīti attho. Paravādī tathā anicchanto issaranimmānavādabhayena paṭikkhipati. Puna puṭṭho yasmā puggalaṃ mātāpitaro janenti nāmaṃ karonti posenti, tasmāssa te kārakā. Ye ca pana taṃ kalyāṇamittā vā ācariyā vā tāni tāni vijjāṭṭhānasippāyatanāni sikkhāpenti <pb ed="V" n="0.0128" />, te kārāpakā nāmāti imamatthaṃ sandhāya paṭijānāti. Purimakammameva tassa kattā ceva kārāpetā cāti adhippetaṃ.</p>

<p rend="bodytext" n="125"><hi rend="paranum">125</hi><hi rend="dot">.</hi><hi rend="bold">Tassa tassevā</hi>ti iminā idaṃ pucchati – yadi kammānaṃ kārakassa kattā tassāpi kattā tassāpi kattā attheva, evaṃ sante purimena purimena avassaṃ pacchā pacchā puggalo kātabboti imināpi te kammānaṃ kārakena puggalena āyatiṃ añño puggalo kātabbo, tenāpi aññoti natthi dukkhassa antakiriyā, natthi vaṭṭassa upacchedo, natthi appaccayaparinibbānaṃ. Paccayābhāvena paccayapaṭibaddhassa dukkhassa abhāvā yaṃ nibbānaṃ vuttaṃ, natthi te tanti. Atha vā <hi rend="bold">tassa tassevā</hi>ti yadi kammaṃ kammamattaṃ na hoti, tassa pana kārako puggalo, tassāpi kārako, tassāpi kārakoti evaṃ puggalaparamparā atthi. Evaṃ sante yā esā kammavaṭṭassa appavattikaraṇena dukkhassa antakiriyā vuttā, sā natthīti attho. Paravādī taṃ anicchanto paṭikkhipati. Ito aparāsupi upalabbhati sāmaññena kārakapucchāsu puggalaṃyeva sandhāya ‘‘kattā kāretā’’ti <pb ed="P" n="0.0031" /> vuttaṃ, na paccaye. Na hi mahāpathavīādīnaṃ paccayā natthi.</p>

<p rend="bodytext" n="135"><hi rend="paranum">135</hi><hi rend="dot">.</hi><hi rend="bold">Añño kalyāṇapāpakānaṃ kammānaṃ kattā</hi>ti pañho ‘‘saṅkhāravantaṃ vā attāna’’ntiādidiṭṭhibhayā paṭikkhitto.</p>

<p rend="bodytext" n="136"><hi rend="paranum">136</hi><hi rend="dot">.</hi><hi rend="bold">Vipāko upalabbhatī</hi>tiādi vipākapaṭisaṃvedīvasena puggalaṃ dassentassa laddhibhindanatthaṃ vuttaṃ. Tattha <hi rend="bold">vipākapaṭisaṃvedī</hi>ti anuyogo paravādissa <pb ed="M" n="0.0134" />, vipākapavattito aññassa vedakassa abhāvā paṭikkhepo sakavādissa. Puna pucchā sakavādissa, paṭiññā itarassa.</p>

<p rend="bodytext" n="138"><hi rend="paranum">138</hi><hi rend="dot">.</hi><hi rend="bold">Tassa paṭisaṃvedī</hi>ti tassa vipākapaṭisaṃvedakassa paṭisaṃvedī yasmā pana paṭisaṃveditabbo nāma vipāko, na ca puggalo vipāko, tasmā paṭikkhepo paravādissa. Puna puṭṭho yasmā puññavipāke ṭhitattā vipākapaṭisaṃvedī puttaṃ vā patiṃ vā mātā vā jāyā vā paricumbati parisajjati, tasmā tathārūpaṃ paṭisaṃveditaṃ sandhāya paṭijānāti paravādī.</p>

<p rend="bodytext"><hi rend="bold">Tassa</hi><pb ed="V" n="0.0129" /><hi rend="bold">tassevā</hi>ti yadi vipāko vipākamattaṃ na hoti, tassa pana paṭisaṃvedī puggalo, tassāpi paṭisaṃvedī tassāpi paṭisaṃvedīti evaṃ puggalaparamparā atthi. Evaṃ sante yā esā vipākavaṭṭassa appavattikaraṇena dukkhassa antakiriyā vuttā, sā natthīti attho. Ito paraṃ upalabbhatisāmaññena paṭisaṃvedīpucchāsu heṭṭhā vuttanayeneva attho veditabbo.</p>

<p rend="bodytext" n="142"><hi rend="paranum">142</hi><hi rend="dot">.</hi><hi rend="bold">Añño kalyāṇapāpakānaṃ kammānaṃ vipākapaṭisaṃvedī</hi>ti pañho ‘‘vedanavantaṃ vā attāna’’ntiādidiṭṭhibhayā paṭikkhitto.</p>

<p rend="bodytext" n="143"><hi rend="paranum">143</hi><hi rend="dot">.</hi><hi rend="bold">Dibbaṃ sukha</hi>ntiādi kalyāṇapāpakānaṃ kammānaṃ vipākaṃ bhājetvā dassanavasena āraddhaṃ. Taṃ sabbaṃ heṭṭhā vuttanayeneva veditabbaṃ. Sakavādino cettha puggalavaseneva paṭisaṃvedīpaṭikkhepo veditabbo, na vedayitavasena.</p>

<p rend="bodytext" n="148"><hi rend="paranum">148</hi><hi rend="dot">.</hi><hi rend="bold">Mahāpathavī</hi>ādīni hi ārammaṇaṃ katvā vedayitānaṃ uppatti appaṭisiddhā.</p>

<p rend="bodytext" n="170"><hi rend="paranum">170</hi><hi rend="dot">.</hi><hi rend="bold">Kattā kāretā vipākapaṭisaṃvedī</hi>tiādi vomissakanayavasena āraddhaṃ. Tattha <hi rend="bold">so karotī</hi>ti yaṃ tvaṃ kattāti ca paṭisaṃvedīti ca vadesi, kiṃ soyeva karoti, so paṭisaṃvedeti. Ayamanuyogo sakavādissa, suttavirodhabhayena paṭikkhepo paravādissa.</p>

<p rend="bodytext" n="171"><hi rend="paranum">171</hi><hi rend="dot">.</hi> Puna <pb ed="M" n="0.0135" /> puṭṭho ‘‘idha nandati pecca nandatī’’tiādisuttavasena (dha. pa. 18) paṭiññā tasseva. Athassa vacanokāsaṃ paṭibāhanto sakavādī <hi rend="bold">sayaṃkataṃ sukhadukkha</hi>nti <pb ed="P" n="0.0032" /> āha.</p>

<p rend="bodytext" n="172"><hi rend="paranum">172</hi><hi rend="dot">.</hi> Tattha <hi rend="bold">añño karotī</hi>ti kārakavedakānaṃ aññattapucchāvasena vuttaṃ. Tato paravādī suttavirodhabhayena paṭikkhipitvā puna puṭṭho ‘‘manussabhūto katvā devabhūto paṭisaṃvedetī’’ti maññamāno paṭijānāti <pb ed="V" n="0.0130" />. Evaṃvādino pana paraṃkataṃ sukhadukkhaṃ āpajjatīti tassa vasena puṭṭho puna paṭikkhipati.</p>

<p rend="bodytext" n="174"><hi rend="paranum">174</hi><hi rend="dot">.</hi><hi rend="bold">So ca añño cā</hi>ti kārakavedakānaṃ ekattaaññattapucchāvasena vuttaṃ. Tato paravādī suttavirodhabhayeneva paṭikkhipitvā puna puṭṭho purime dvepi naye ekato katvā paṭijānāti. Evaṃvādino pana sayaṃkatañca paraṃkatañca sukhadukkhaṃ āpajjatīti tassa vasena puṭṭho puna paṭikkhipati.</p>

<p rend="bodytext" n="176"><hi rend="paranum">176</hi><hi rend="dot">.</hi><hi rend="bold">Neva so karotī</hi>ti kārakavedakānaṃ ekattaaññattapaṭikkhepavasena vuttaṃ. Tato paravādī suttavirodhavaseneva paṭikkhipitvā puna puṭṭho yasmā manusso devalokūpapattiyā kammaṃ katvā na manussabhūtova paṭisaṃvedeti, nāpi yena kammaṃ kataṃ, tato aññova paṭisaṃvedeti, tasmā kārakato vedako neva so hoti, na aññoti maññamāno paṭijānāti. Laddhimattamevetaṃ? Evaṃvādino pana asayaṃkāraṃ aparaṃkāraṃ adhiccasamuppannaṃ sukhadukkhaṃ āpajjatīti tassa vasena puṭṭho puna paṭikkhipati. Apica imasmiṃ vomissakanaye ādito paṭṭhāya imināpi nayena attho veditabbo. Yasmā hi ayaṃ puggalavādī kammānaṃ kārakañceva vedakañca icchati, tasmāssa yo kārako, teneva vā vedakena bhavitabbaṃ, aññena vā ubhohi vā bhavitabbaṃ, ubhohi vāpi na bhavitabbanti idamāpannaṃ hoti. Evamāpannameva anuyogaṃ anuyuñjanto sakavādī ‘‘so karotī’’tiādayo cattāropi vikappe āha. Sesaṃ vuttappakārameva.</p>

<p rend="bodytext">Pariyosāne pana cattāropi pañhā ekato puṭṭhā. Tattha paṭikkhepo ca paṭijānanā ca sayaṃkatādidosappatti ca purimanayeneva veditabbā. Ito <pb ed="M" n="0.0136" /> paraṃ ‘‘kalyāṇapāpakānī’’ti avatvā heṭṭhā vuttanayā eva ‘‘kammaṃ atthī’’tiādinā vikappena dassitā. Tesampi heṭṭhā vuttanayeneva attho veditabbo.</p>

<p rend="centre">Purisakārānuyogavaṇṇanā.</p>

<p rend="centre">Kalyāṇavaggotipi etasseva nāmaṃ.</p>

<p rend="title">14. Abhiññānuyogavaṇṇanā</p>

<p rend="bodytext" n="193"><hi rend="paranum">193</hi><hi rend="dot">.</hi> Ito <pb ed="P" n="0.0033" /> paraṃ abhiññānuyogādivasena arahattasādhanā hoti. Tattha <hi rend="bold">āmantā</hi>ti sakavādinā paṭiññāte paravādī ‘‘bahiddhā anindriyabaddharūpe iddhividhādivisesādhigamo natthi, ajjhattaṃ <pb ed="V" n="0.0131" /> atthi, tasmā iddhādinibbattakena puggalena bhavitabba’’nti maññamāno <hi rend="bold">nanu atthi koci iddhiṃ vikubbatī</hi>tiādimāha. Taṃ sabbaṃ uttānatthameva.</p>

<p rend="centre">Abhiññānuyogavaṇṇanā.</p>

<p rend="title">15-18. Ñātakānuyogādivaṇṇanā</p>

<p rend="bodytext" n="197"><hi rend="paranum">197</hi><hi rend="dot">.</hi> Idāni <hi rend="bold">mātā</hi>tiādiko ñātakānuyogo. <hi rend="bold">Khattiyo</hi>tiādiko jātianuyogo. <hi rend="bold">Gahaṭṭho pabbajito</hi>ti paṭipattianuyogo. <hi rend="bold">Devo manusso</hi>ti upapattianuyogo. <hi rend="bold">Sotāpanno</hi>tiādiko paṭivedhānuyogo, ariyānuyogotipi vuccati. Te sabbe uttānatthāyeva. ‘‘Arahā hutvā na arahā’’ti panettha moghapañhattā na vuttaṃ.</p>

<p rend="bodytext" n="206"><hi rend="paranum">206</hi><hi rend="dot">.</hi><hi rend="bold">Cattāro purisayugā</hi>tiādi saṃghānuyogo, sopi uttānatthoyeva.</p>

<p rend="bodytext" n="209"><hi rend="paranum">209</hi><hi rend="dot">.</hi><hi rend="bold">Saṅkhato</hi>tiādi saccikaṭṭhasabhāvānuyogo. Tattha <hi rend="bold">tatiyā koṭī</hi>ti pucchā sakavādissa. Tathārūpassa saccikaṭṭhassa abhāvato paṭikkhepo paravādissa. Puna puṭṭho puggalaṃ sandhāya paṭiññā tasseva.</p>

<p rend="bodytext" n="211"><hi rend="paranum">211</hi><hi rend="dot">.</hi><hi rend="bold">Añño</hi><pb ed="M" n="0.0137" /><hi rend="bold">puggalo</hi>tipañhepi saṅkhatehi khandhehi aññattaṃ anicchanto paṭikkhepo tasseva.</p>

<p rend="bodytext" n="212"><hi rend="paranum">212</hi><hi rend="dot">.</hi><hi rend="bold">Khandhā saṅkhatā</hi>tiādi saṅkhatāsaṅkhatāni sarūpena dassetvā aññattapucchanatthaṃ vuttaṃ.</p>

<p rend="bodytext" n="213"><hi rend="paranum">213</hi><hi rend="dot">.</hi><hi rend="bold">Rūpaṃ saṅkhata</hi>ntiādi khandhe vibhāgato dassetvā aññattapucchanatthaṃ vuttaṃ.</p>

<p rend="bodytext" n="214"><hi rend="paranum">214</hi><hi rend="dot">.</hi><hi rend="bold">Puggalassa uppādo</hi>ti pucchā sakavādissa, ‘‘jātidhammā jarādhammā, atho maraṇadhammino’’tiādisuttavasena <pb ed="V" n="0.0132" /> paṭiññā paravādissa. Saṅkhatabhāvaṃ panassa so na icchati, tasmā paṭikkhipati.</p>

<p rend="bodytext" n="215"><hi rend="paranum">215</hi><hi rend="dot">.</hi> Puna <hi rend="bold">na uppādo paññāyatī</hi>tiādinā nayena puṭṭho ‘‘dukkhameva hi sambhoti <pb ed="P" n="0.0034" />, dukkhaṃ tiṭṭhati veti cā’’tiādivacanato (saṃ. ni. 1.171) puggalassa uppādādayo nāma na yujjantīti paṭijānāti.</p>

<p rend="bodytext" n="216"><hi rend="paranum">216</hi><hi rend="dot">.</hi><hi rend="bold">Atthatthamhī</hi>ti atthaṃ vuccati nibbānaṃ. Tattha <hi rend="bold">atthī</hi>ti pucchati. Tassa atthitāya sassataṃ, natthitāya. Ucchedo āpajjati. Tadubhayampi anicchanto pacchā paṭikkhipati.</p>

<p rend="centre">Ñātakānuyogādivaṇṇanā.</p>

<p rend="title">19. Paṭivedhānuyogādivaṇṇanā</p>

<p rend="bodytext" n="217"><hi rend="paranum">217</hi><hi rend="dot">.</hi> Bhavaṃ nissāya pañhe <hi rend="bold">bhava</hi>nti upapattibhavaṃ.</p>

<p rend="bodytext" n="218"><hi rend="paranum">218</hi><hi rend="dot">.</hi> Vedanaṃ vediyamānapañhe vedanaṃ vediyamāno pariggahitavedano yogāvacarova pajānāti, bālaputhujjano nappajānāti.</p>

<p rend="bodytext" n="224"><hi rend="paranum">224</hi><hi rend="dot">.</hi> Kāyānupassanādipañhā uttānatthāyeva.</p>

<p rend="bodytext" n="226"><hi rend="paranum">226</hi><hi rend="dot">.</hi> Pārāyanagāthāya <pb ed="M" n="0.0138" /><hi rend="bold">suññato lokaṃ avekkhassū</hi>ti sattasuññatavasena khandhalokaṃ olokehīti attho.</p>

<p rend="bodytext" n="228"><hi rend="paranum">228</hi><hi rend="dot">.</hi><hi rend="bold">Puggalo avekkhatī</hi>ti sakavādipucchā. Paravādissa hi ‘‘suññato lokaṃ avekkhassū’’ti gāthāya yo avekkhati, so puggaloti laddhi, tasmā naṃ evaṃ pucchati. <hi rend="bold">Saha rūpenā</hi>ti <pb ed="V" n="0.0133" /> rūpakāyena saddhiṃ. Tato anissaṭo hutvāti attho. Idaṃ pañcavokāravasena anujānitvā puna taṃ jīvanti puṭṭho suttavirodhabhayena paṭikkhipati. <hi rend="bold">Vinā rūpenā</hi>ti idaṃ catuvokāravasena anujānitvā puna aññaṃ jīvanti puṭṭho suttavirodhabhayeneva paṭikkhipati. ‘‘Abbhantaragato’’ti ca ‘‘bahiddhā nikkhamitvā’’ti ca idaṃ ‘‘saha rūpena vinā rūpenā’’ti heṭṭhā vuttassa lakkhaṇavacanaṃ. Tattha <hi rend="bold">abbhantaragato</hi>ti rūpassa antogato, ito vā etto vā anikkhamitvā rūpaparicchedavaseneva ṭhito hutvāti attho. <hi rend="bold">Nikkhamitvā</hi>ti rūpaparicchedaṃ atikkamitvā. Rūpaṃ anissito hutvāti attho.</p>

<p rend="bodytext" n="231"><hi rend="paranum">231</hi><hi rend="dot">.</hi><hi rend="bold">Anattā</hi>ti attanā jīvena puggalena rahito. Ekadhammepi puggalo natthīti attho. Evaṃ sabbasuttānaṃ āgamaṭṭhakathāsu vuttanayeneva <pb ed="P" n="0.0035" /> attho veditabbo. Idha pana sandhāyabhāsitamattameva vakkhāma.</p>

<p rend="bodytext" n="237"><hi rend="paranum">237</hi><hi rend="dot">.</hi><hi rend="bold">Vuttaṃ bhagavatā sappikumbho</hi>tiādi ‘‘sabbāva desanā yathārutavaseneva atthato na gahetabbā’’ti dassanatthaṃ ābhataṃ. Yathā hi suvaṇṇaṃ gahetvā kato suvaṇṇavikāro kumbho suvaṇṇakumbhoti vuccati, na evaṃ sappiṃ gahetvā kato sappissa vikāro sappikumbho nāma atthi. Yasmiṃ pana kumbhe sappi pakkhittaṃ, so sappikumbho nāmāti ayamettha attho. Telakumbhādīsupi eseva nayo. Yathā ca nibbānaṃ niccaṃ dhuvaṃ, na evaṃ bhattaṃ vā yāgu vā atthi. Kālaparicchedaṃ pana akatvā divase divase dassāmāti paññattavasena ‘‘niccabhattaṃ dhuvayāgū’’ti vuccatīti ayamettha attho.</p>

<p rend="bodytext">‘‘Atthi puggalo attahitāya paṭipanno’’tiādīsupi yathā rūpādayo dhammā paccattalakkhaṇasāmaññalakkhaṇavasena atthi, na evaṃ puggalo <pb ed="M" n="0.0139" />. Rūpādīsu pana sati ‘evaṃnāmo’‘evaṃgotto’ti vohāro hoti. Iti iminā lokavohārena lokasammutiyā lokaniruttiyā atthi puggaloti ayamettha attho. Vuttampi cetaṃ bhagavatā – ‘‘imā kho citta, lokasamaññā lokaniruttiyo lokavohārā lokapaññattiyo’’ti (dī. ni. 1.440). Rūpādidhammā pana vināpi lokasammutiṃ paccattasāmaññalakkhaṇavasena paññāpanato atthīti ayamettha attho.</p>

<p rend="bodytext">Buddhānaṃ <pb ed="V" n="0.0134" /> pana <hi rend="bold">dve kathā</hi> sammutikathā ca paramatthakathā ca. Tattha satto, puggalo, devo, brahmātiādikā <hi rend="bold">sammutikathā</hi> nāma. Aniccaṃ, dukkhaṃ, anattā, khandhā, dhātuyo, āyatanāni, satipaṭṭhānā, sammappadhānātiādikā <hi rend="bold">paramatthakathā</hi> nāma.</p>

<p rend="bodytext">Tattha yo sammutidesanāya sattoti vā…pe… brahmāti vāti vutte jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti, tassa bhagavā āditova sattoti vā puggaloti vā posoti vā devoti vā brahmāti vā katheti. Yo paramatthadesanāya aniccanti vā dukkhanti vātiādīsu aññataraṃ sutvāva jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti. Tassa aniccantiādīsu aññataraṃ katheti. Tathā sammutikathāya bujjhanakasattassa na paṭhamaṃ paramatthakathaṃ katheti. Sammutikathāya pana bodhetvā pacchā paramatthakathaṃ katheti <pb ed="P" n="0.0036" />. Paramatthakathāya bujjhanakasattassāpi na paṭhamaṃ sammutikathaṃ katheti. Paramatthakathāya pana bodhetvā pacchā sammutikathaṃ katheti. Pakatiyā pana paṭhamameva paramatthakathaṃ kathentassa desanā lūkhākārā hoti. Tasmā buddhā paṭhamaṃ sammutikathaṃ kathetvā pacchā paramatthakathaṃ kathenti. Te sammutikathaṃ kathentāpi saccameva sabhāvameva amusāva kathenti. Paramatthakathaṃ kathentāpi saccameva sabhāvameva amusāva kathenti. Ayañhi –</p>

<p rend="gatha1">‘‘Duve saccāni akkhāsi, sambuddho vadataṃ varo;</p>

<p rend="gathalast">Sammutiṃ paramatthañca, tatiyaṃ nupalabbhati’’.</p>

<p rend="bodytext">Tattha <pb ed="M" n="0.0140" /> –</p>

<p rend="gatha1">‘‘Saṅketavacanaṃ saccaṃ, lokasammutikāraṇaṃ;</p>

<p rend="gathalast">Paramatthavacanaṃ saccaṃ, dhammānaṃ tathalakkhaṇa’’nti.</p>

<p rend="bodytext">Aparo nayo – dve bhagavato desanā paramatthadesanā ca khandhādivasena, sammutidesanā ca sappikumbhādivasena. Na hi bhagavā samaññaṃ atidhāvati. Tasmā ‘‘atthi puggalo’’ti vacanamattato abhiniveso na kātabbo. Satthārā hi –</p>

<p rend="gatha1">‘‘Paññattiṃ <pb ed="V" n="0.0135" /> anatikkamma, paramattho pakāsito;</p>

<p rend="gatha2">Samaññaṃ nātidhāveyya, tasmā aññopi paṇḍito;</p>

<p rend="gathalast">Paramatthaṃ pakāsento, samaññaṃ nātidhāvaye’’.</p>

<p rend="bodytext">Sesaṃ sabbattha uttānatthamevāti.</p>

<p rend="centre">Puggalakathā niṭṭhitā.</p>

<p rend="chapter">2. Parihānikathā</p>

<p rend="title">1. Vādayuttiparihānivaṇṇanā</p>

<p rend="bodytext" n="239"><hi rend="paranum">239</hi><hi rend="dot">.</hi> Idāni <pb ed="M" n="0.0141" /><pb ed="V" n="0.0136" /> parihānikathā hoti. Parihānidhammo aparihānidhammo, ‘‘dveme, bhikkhave, dhammā sekkhassa, bhikkhuno parihānāya saṃvattanti’’ (a. ni. 2.185), ‘‘pañcime, bhikkhave, dhammā <pb ed="P" n="0.0037" /> samayavimuttassa bhikkhuno parihānāya saṃvattantī’’ti (a. ni. 5.149) evamādīni hi suttāni nissāya sammitiyā vajjiputtakā sabbatthivādino ekacce ca mahāsaṅghikā arahatopi parihāniṃ icchanti, tasmā te vā hontu aññeyeva vā, yesaṃ ayaṃ laddhi, tesaṃ laddhibhindanatthaṃ <hi rend="bold">parihāyati arahā arahattā</hi>ti pucchā sakavādissa. Tatra <hi rend="bold">parihāyatī</hi>ti dve parihāniyo pattaparihāni ca appattaparihāni ca. Tattha ‘‘dutiyampi kho āyasmā godhiko tamhā sāmayikāya cetovimuttiyā parihāyī’’ti (saṃ. ni. 1.159) ayaṃ pattaparihāni nāma. ‘‘Mā vo sāmaññatthikānaṃ sataṃ sāmaññattho parihāyī’’ti (ma. ni. 1.416-418) ayaṃ appattaparihāni. Tāsu idha pattaparihāni adhippetā. Tañhi sandhāya <hi rend="bold">āmantā</hi>ti paṭiññā paravādissa. Sakasamaye pana imaṃ pattaparihāniṃ nāma lokiyasamāpattiyāva icchanti, na arahattādīhi sāmaññaphalehi. Parasamayepi naṃ sabbasāmaññaphalesu sabbabhavesu sabbakālesu sabbesañca puggalānaṃ na icchanti. Taṃ pana tesaṃ laddhimattamevāti sabbaṃ laddhijālaṃ bhindituṃ puna <hi rend="bold">sabbatthā</hi>tiādinā nayena desanā vaḍḍhitā.</p>

<p rend="bodytext">Tattha yasmā paravādī kamena parihāyitvā sotāpattiphale ṭhitassa arahato parihāniṃ na icchati, upariphalesu ṭhitasseva icchati. Yasmā ca rūpārūpabhavesu ṭhitassa na icchati, kammārāmatādīnaṃ pana parihāniyadhammānaṃ bhāvato kāmabhave ṭhitasseva icchati, tasmā ‘‘sabbatthā’’ti <pb ed="V" n="0.0137" /> puṭṭho paṭikkhipati. Puna daḷhaṃ katvā puṭṭho kāmabhavaṃ sandhāya paṭijānāti. Sabbasmimpi hi kāmabhave parihānikarā kāmaguṇā atthi, tasmā tattha parihāyatīti tassa laddhi.</p>

<p rend="bodytext">Tatiyapucchāya <pb ed="M" n="0.0142" /><hi rend="bold">parihānī</hi>ti parihānikare dhamme pucchati. Tattha yasmā parihāni nāma kammārāmatādidhammā, visesato vā kāmarāgabyāpādā eva, te ca rūpārūpabhave natthi, tasmā ‘‘na heva’’nti paṭikkhepo paravādissa.</p>

<p rend="bodytext"><hi rend="bold">Sabbadā</hi>ti kālapucchā. Tattha paṭhamapañhe yonisomanasikārakāle aparihāyanato paṭikkhipati. Dutiye ayonisomanasikaroto rattibhāge vā divasabhāge vā sabbadā parihāyanato paṭijānāti. Tatiye parihānikaradhammasamāyoge <pb ed="P" n="0.0038" /> sati muhuttameva parihāni nāma hoti, tato pubbe aparihīnassa pacchā parihīnassa ca parihāni nāma natthīti paṭikkhipati.</p>

<p rend="bodytext"><hi rend="bold">Sabbeva arahanto</hi>ti pañhānaṃ paṭhamasmiṃ tikkhindriye sandhāya paṭikkhipati. Dutiyasmiṃ mudindriye sandhāya paṭijānāti. Tatiyasmimpi tikkhindriyāva adhippetā. Tesañhi sabbesampi parihāni na hotīti tassa laddhi.</p>

<p rend="bodytext"><hi rend="bold">Seṭṭhiudāharaṇe</hi> paṭhamapucchā paravādissa, dutiyā sakavādissa. Tatrāyaṃ adhippāyo – yaṃ maṃ tumhe pucchatha – ‘‘arahā arahattā parihāyanto catūhi phalehi parihāyatī’’ti, tatra vo paṭipucchāmi – ‘‘catūhi satasahassehi seṭṭhī seṭṭhittaṃ karonto satasahassehi parihīne seṭṭhī seṭṭhittā parihīno hotī’’ti. Tato sakavādinā ekadesena parihāniṃ sandhāya ‘‘āmantā’’ti vutte <hi rend="bold">sabbasāpateyyā parihīno hotī</hi>ti pucchati. Tathā aparihīnattā sakavādī na hevāti vatvā atha naṃ ‘‘evameva arahāpi parihāyati ca. Na ca catūhi phalehī’’ti uppannaladdhikaṃ dutiyaṃ bhabbapañhaṃ pucchati. Paravādī seṭṭhino abhabbatāya niyamaṃ apassanto paṭijānitvā arahato catūhi phalehi parihānibhabbataṃ puṭṭho ‘‘niyato sambodhiparāyaṇo’’ti (a. ni. 3.87) vacanassa ayoniso atthaṃ gahetvā laddhiyaṃ ṭhito sotāpattiphalato parihāyituṃ abhabbataṃ sandhāya paṭikkhipati. Taṃ panassa laddhimattamevāti.</p>

<p rend="centre">Ettāvatā vādayutti nāma niṭṭhitā hoti.</p>

<p rend="title">2. Ariyapuggalasaṃsandanaparihānivaṇṇanā</p>

<p rend="bodytext" n="240"><hi rend="paranum">240</hi><hi rend="dot">.</hi> Idāni <pb ed="M" n="0.0143" /><pb ed="V" n="0.0138" /> ariyapuggalasaṃsandanā āraddhā. Tattha yasmā keci arahatova parihāniṃ icchanti, keci anāgāminopi, keci sakadāgāmissapi. Sotāpannassa pana sabbepi na icchantiyeva. Ye arahattā parihāyitvā anāgāmisakadāgāmibhāve ṭhitā, tesaṃ parihāniṃ icchanti, na itaresaṃ anāgāmisakadāgāmīnaṃ. Sotāpannassa <pb ed="P" n="0.0039" /> pana tepi sabbathāpi na icchantiyeva, tasmā peyyālamukhena pucchā katā. Tattha tesaṃ laddhivasena paṭiññā ca paṭikkhepo ca veditabbā. ‘‘Parihāyati anāgāmī anāgāmiphalā’’ti hi pañhasmiṃ ye anāgāmino parihāniṃ na icchanti, tesaṃ vasena paṭikkhepo. Ye pakatianāgāmino vā arahattā parihāyitvā ṭhitaanāgāmino vā parihāniṃ icchanti, tesaṃ vasena paṭiññāti idamettha nayamukhaṃ. Tassānusārena sabbapeyyālā atthato veditabbā.</p>

<p rend="bodytext" n="241"><hi rend="paranum">241</hi><hi rend="dot">.</hi> Yaṃ panettha ‘‘sotāpattiphalassa anantarā arahattaṃyeva sacchikarotī’’ti vuttaṃ, taṃ parihīnassa puna vāyamato arahattappattiṃ sandhāya vuttaṃ. Itaro sotāpattiphalānantaraṃ arahattassa abhāvā paṭikkhipati.</p>

<p rend="bodytext" n="242"><hi rend="paranum">242</hi><hi rend="dot">.</hi> Tato paraṃ ‘‘parihāni nāmesā kilesappahānassa vā mandatāya bhaveyya, maggabhāvanādīnaṃ vā anadhimattatāya, saccānaṃ vā adassanenā’’ti evamādīnaṃ vasena anuyuñjituṃ <hi rend="bold">kassa bahutarā kilesā pahīnā</hi>tiādi vuttaṃ. Taṃ sabbaṃ uttānādhippāyameva suttānaṃ panattho āgamaṭṭhakathāsu vuttanayeneva veditabbo.</p>

<p rend="bodytext" n="262"><hi rend="paranum">262</hi><hi rend="dot">.</hi><hi rend="bold">Samayavimutto arahā arahattā parihāyatī</hi>ti ettha mudindriyo samayavimutto, tikkhindriyo asamayavimuttoti tesaṃ laddhi. Sakasamaye pana avasippatto jhānalābhī samayavimutto, vasippatto jhānalābhī ceva sabbe ca ariyapuggalā ariye vimokkhe asamayavimuttāti sanniṭṭhānaṃ. So pana taṃ attano laddhiṃ gahetvā samayavimutto <pb ed="M" n="0.0144" /> parihāyati, itaro na parihāyatī’’ti āha. Sesamettha uttānatthameva.</p>

<p rend="centre">Ariyapuggalasaṃsandanaparihānivaṇṇanā.</p>

<p rend="title">3. Suttasādhanaparihānivaṇṇanā</p>

<p rend="bodytext" n="265"><hi rend="paranum">265</hi><hi rend="dot">.</hi> Idāni <pb ed="V" n="0.0139" /> suttasādhanā hoti. Tattha <hi rend="bold">uccāvacā</hi>ti uttamahīnabhedato uccā ca avacā ca. <hi rend="bold">Paṭipādā</hi>ti paṭipadā. <hi rend="bold">Samaṇena pakāsitā</hi>ti buddhasamaṇena jotitā. Sukhāpaṭipadā hi khippābhiññā uccā. Dukkhāpaṭipadā dandhābhiññā avacā. Itarā dve ekenaṅgena <pb ed="P" n="0.0040" /> uccā, ekena avacā. Paṭhamaṃ vuttā eva vā uccā, itaro tissopi avacā. Tāya cetāya uccāvacāya paṭipadāya <hi rend="bold">na pāraṃ diguṇaṃ ya</hi>nti, ekamaggena dvikkhattuṃ nibbānaṃ na gacchantīti attho. Kasmā? Yena maggena ye kilesā pahīnā, tena tesaṃ puna appahātabbato. Etena parihānidhammābhāvaṃ dīpeti. <hi rend="bold">Nayidaṃ ekaguṇaṃ muta</hi>nti tañca idaṃ pāraṃ ekavāraṃyeva phusanārahaṃ na hoti. Kasmā? Ekena maggena sabbakilesānaṃ appahānato. Etena ekamaggeneva arahattābhāvaṃ dīpeti.</p>

<p rend="bodytext"><hi rend="bold">Atthi chinnassa chediya</hi>nti chinnassa kilesavaṭṭassa puna chinditabbaṃ kiñci atthīti pucchati. Itaro tikkhindriyaṃ sandhāya paṭikkhipitvā puna puṭṭho mudindriyaṃ sandhāya paṭijānāti. Sakavādī suttaṃ āharitvā natthibhāvaṃ dasseti. Tattha <hi rend="bold">oghapāso</hi>ti kilesogho ceva kilesapāso ca.</p>

<p rend="bodytext" n="266"><hi rend="paranum">266</hi><hi rend="dot">.</hi><hi rend="bold">Katassa paṭicayo</hi>ti bhāvitassa maggassa puna bhāvanā. Idhāpi paṭikkhepapaṭijānanāni purimanayeneva veditabbāni.</p>

<p rend="bodytext" n="267"><hi rend="paranum">267</hi><hi rend="dot">.</hi><hi rend="bold">Parihānāya saṃvattantī</hi>ti paravādinā ābhate sutte pañca dhammā appattaparihānāya ceva lokiyasamāpattiparihānāya ca saṃvattanti. So pana pattassa arahattaphalassa parihānāya sallakkheti. Teneva <hi rend="bold">atthi arahato kammārāmatā</hi>ti āha. Itaropi asamayavimuttaṃ <pb ed="M" n="0.0145" /> sandhāya paṭikkhipitvā itaraṃ sandhāya paṭijānāti. Kāmarāgavasena vā pavattamānaṃ taṃ paṭikkhipitvā itarathā pavattamānaṃ paṭijānāti. Rāgādīnaṃ pana atthitaṃ puṭṭho paṭijānituṃ na sakkoti.</p>

<p rend="bodytext" n="268"><hi rend="paranum">268</hi><hi rend="dot">.</hi><hi rend="bold">Kiṃ pariyuṭṭhito</hi>ti kena pariyuṭṭhito anubaddho ajjhotthato vā hutvāti attho. Anusayapucchāyapi tikkhindriyamudindriyavaseneva paṭikkhepapaṭijānanāni veditabbāni. Kalyāṇānusayoti <pb ed="V" n="0.0140" /> vacanamattasāmaññena vā paṭijānāti. <hi rend="bold">Rāgo upacayaṃ gacchatī</hi>ti bhāvanāya pahīnaṃ sandhāyāha. Parato dosamohesupi eseva nayo. Sakkāyadiṭṭhiādīnaṃ pana dassanena pahīnattā upacayaṃ na icchati. Sesaṃ sabbattha uttānatthamevāti.</p>

<p rend="centre">Suttasādhanā.</p>

<p rend="centre">Parihānikathā niṭṭhitā.</p>

<p rend="chapter">3. Brahmacariyakathā</p>

<p rend="title">1. Suddhabrahmacariyakathāvaṇṇanā</p>

<p rend="bodytext" n="269"><hi rend="paranum">269</hi><hi rend="dot">.</hi> Idāni <pb ed="P" n="0.0041" /><pb ed="M" n="0.0146" /><pb ed="V" n="0.0141" /> brahmacariyakathā hoti. Tattha dve brahmacariyavāsā, maggabhāvanā ca pabbajjā ca. Pabbajjā sabbadevesu natthi. Maggabhāvanā ṭhapetvā asaññasatte sesesu appaṭisiddhā. Tattha ye paranimmitavasavattideve upādāya taduparidevesu maggabhāvanampi na icchanti seyyathāpi sammitiyā, te sandhāya <hi rend="bold">natthi devesū</hi>ti pucchā sakavādissa. ‘‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso’’ti (a. ni. 9.21) idaṃ suttaṃ nissāya dvepi brahmacariyavāsā natthi devesūti uppannaladdhivasena paṭiññā paravādissa. Puna dvinnampi brahmacariyānaṃ antarāyikadhammavaseneva <hi rend="bold">sabbe devā jaḷā</hi>ti pucchā sakavādissa. Tattha <hi rend="bold">hatthasaṃvācikā</hi>ti mūgā viya hatthamuddhāya vattāro. Parato <hi rend="bold">atthi devesū</hi>ti pucchā paravādissa, maggabhāvanaṃ sandhāya paṭiññā sakavādissa. Paṭiññāya adhippāyaṃ asallakkhetvā pabbajjāvasena anuyogo paravādissa.</p>

<p rend="bodytext" n="270"><hi rend="paranum">270</hi><hi rend="dot">.</hi><hi rend="bold">Yattha natthi pabbajjā</hi>ti pañhe gihīnañceva ekaccānañca devānaṃ maggapaṭilābhaṃ sandhāya paṭikkhepo tasseva. Puna puṭṭho paccantavāsino ceva asaññasatte ca sandhāya paṭiññā tasseva. <hi rend="bold">Yo pabbajatī</hi>tiādīsu pucchāsupi eseva nayo. Puna ‘‘atthi devesū’’ti pañhepi maggabhāvanaṃ sandhāyeva paṭiññā sakavādissa, ‘‘sabbadevesū’’ti vutte asaññasatte sandhāya paṭikkhepo tasseva.</p>

<p rend="bodytext" n="271"><hi rend="paranum">271</hi><hi rend="dot">.</hi><hi rend="bold">Manussesū</hi>ti <pb ed="V" n="0.0142" /> pañhadvaye jambudīpake sandhāya paṭiññā. Paccantavāsino sandhāya paṭikkhepo veditabbo.</p>

<p rend="bodytext"><hi rend="bold">Atthi yattha atthī</hi>ti atthi te devā, atthi vā so padeso, yattha atthīti evaṃ sattapadesavibhāgamukhena vissajjanaṃ sakavādissa. Iminā nayena sabbe ekantarikapañhā veditabbā.</p>

<p rend="bodytext" n="272"><hi rend="paranum">272</hi><hi rend="dot">.</hi> Suttānuyoge <pb ed="M" n="0.0147" /><hi rend="bold">kuhiṃ phaluppattī</hi>ti tassa anāgāmino arahattaphaluppatti kuhinti pucchā sakavādissa. <hi rend="bold">Tatthevā</hi>ti suddhāvāsesūti attho.</p>

<p rend="bodytext"><hi rend="bold">Handa hī</hi>ti kāraṇatthe nipāto. Idaṃ vuttaṃ hoti – yasmā anāgāmipuggalo idha loke bhāvitena maggena tattha suddhāvāsesu phalaṃ sacchikaroti, na tattha aññaṃ maggaṃ bhāveti, tasmā natthi devesu brahmacariyavāsoti.</p>

<p rend="title">2. Saṃsandanabrahmacariyavaṇṇanā</p>

<p rend="bodytext" n="273"><hi rend="paranum">273</hi><hi rend="dot">.</hi> Idāni <pb ed="P" n="0.0042" /> yadi aññattha bhāvitena maggena aññattha phalasacchikiriyā hoti, sotāpannādīnampi siyāti etamatthaṃ dassetuṃ puna <hi rend="bold">anāgāmī</hi>tiādīnaṃ saṃsandanapucchā sakavādissa. Tattha anāgāmissa phalasacchikiriyāya paṭiññā, sesānaṃ phalasacchikiriyāya paṭikkhepo paravādissa. Idha bhāvitamaggo hi anāgāmī idhavihāyaniṭṭho nāma hoti. So idha anāgāmimaggaṃ bhāvetvā ‘‘opapātiko tatthaparinibbāyī’’ti vacanato ‘‘puna maggabhāvanaṃ vinā upapattivaseneva arahattaphalaṃ sacchikarotī’’ti tassa laddhi. Sotāpannasakadāgāmino pana tattha maggaṃ bhāvetvā tatrupapattikā nāma hontīti tesaṃ idhāgamanaññeva natthi. Iti so anāgāmissa phalasacchikiriyaṃ puṭṭho paṭijānāti. Itaresaṃ paṭikkhipati.</p>

<p rend="bodytext"><hi rend="bold">Anāgāmī puggalo tattha bhāvitena maggenā</hi>ti pañhe ‘‘anāgāmino tattha maggabhāvanāva natthī’’ti laddhiyā paṭikkhipati. <hi rend="bold">Maggo ca bhāvīyati, na ca kilesā pahīyantī</hi>ti pucchā sakavādissa <pb ed="V" n="0.0143" />, rūpāvacaramaggaṃ sandhāya paṭiññā itarassa. Rūpāvacaramaggena hi so idhavihāyaniṭṭho nāma jāto.</p>

<p rend="bodytext"><hi rend="bold">Anāgāmī puggalo katakaraṇīyo</hi>ti pañhe ‘‘opapātiko tatthaparinibbāyī’’ti vacanato upapattiyāvassa katakaraṇīyādibhāvaṃ sandhāya paṭijānāti. <hi rend="bold">Arahā</hi>ti pañhe idhaparinibbāyino arahato vaseneva paṭikkhipati. Puna puṭṭho tatthaparinibbāyino vasena paṭijānāti.</p>

<p rend="bodytext"><hi rend="bold">Atthi arahato punabbhavo</hi>tiādīsupi tatthaparinibbāyī idhaparinibbāyīnaṃ vaseneva attho veditabbo. <hi rend="bold">Appaṭividdhākuppova tatthaparinibbāyatī</hi>ti puṭṭho <pb ed="M" n="0.0148" /> idheva bhāvitena maggena tassa akuppapaṭivedhaṃ icchanto paṭikkhipati.</p>

<p rend="bodytext"><hi rend="bold">Yathā migo</hi>ti paṭhamaṃ udāharaṇaṃ paravādissa, dutiyaṃ sakavādissa. Sesaṃ sabbattha uttānatthamevāti.</p>

<p rend="centre">Brahmacariyakathā niṭṭhitā.</p>

<p rend="title">3. Odhisokathāvaṇṇanā</p>

<p rend="bodytext" n="274"><hi rend="paranum">274</hi><hi rend="dot">.</hi> Idāni odhisokathā nāma hoti. Tattha ye sotāpannādīnaṃ nānābhisamayavasena dukkhadassanādīhi odhiso odhiso <pb ed="P" n="0.0043" /> ekadesena ekadesena kilesappahānaṃ icchanti seyyathāpi etarahi sammitiyādayo, tesaṃ taṃ laddhiṃ bhindituṃ <hi rend="bold">odhiso</hi>ti pucchā sakavādissa, paṭiññā paravādissa. Puna anuyogo sakavādissa, ekadesena sotāpannādibhāvassa abhāvato paṭikkhepo paravādissa. Iminā upāyena sabbavāresu attho veditabboti.</p>

<p rend="centre">Odhisokathāvaṇṇanā.</p>

<p rend="chapter">4. Jahatikathā</p>

<p rend="title">1. Nasuttāharaṇakathāvaṇṇanā</p>

<p rend="bodytext" n="279"><hi rend="paranum">279</hi><hi rend="dot">.</hi> Idāni <pb ed="V" n="0.0144" /> jahatikathā nāma hoti. Tattha yesaṃ ‘‘jhānalābhī puthujjano saha saccābhisamayā anāgāmī nāma hoti, tassa puthujjanakāleyeva kāmarāgabyāpādā pahīnā’’ti laddhi seyyathāpi etarahi sammitiyānaṃ, tesaṃ taṃ laddhiṃ bhindituṃ <hi rend="bold">jahati puthujjano</hi>ti pucchā sakavādissa, jhānavikkhambhitānaṃ pana tesaṃ pariyuṭṭhānaṃ apassantassa paṭiññā paravādissa. Yasmā pana tesaṃ jhānavikkhambhitānampi anāgāmimaggeneva accantaṃ <pb ed="M" n="0.0149" /> pahānaṃ hoti, tasmā puna <hi rend="bold">accanta</hi>ntiādianuyogo sakavādissa, tathārūpassa pahānassa abhāvato paṭikkhepo itarassa. Vikkhambhetīti accantavikkhambhanameva sandhāya pucchā sakavādissa. Tato paraṃ anāgāmimaggaṭṭhena saddhiṃ puthujjanasaṃsandanaṃ hoti. Taṃ uttānatthameva.</p>

<p rend="bodytext" n="280"><hi rend="paranum">280</hi><hi rend="dot">.</hi> Tato paraṃ <hi rend="bold">anāgāmiphale saṇṭhātī</hi>ti puṭṭho jhānānāgāmitaṃ sandhāya paṭijānāti. <hi rend="bold">Arahatte saṇṭhātī</hi>ti puṭṭho dassanamaggena uddhambhāgiyānaṃ pahānābhāvato paṭikkhipati.</p>

<p rend="bodytext"><hi rend="bold">Apubbaṃ acarimaṃ tayo magge</hi>ti puṭṭho tathārūpāya bhāvanāya abhāvā paṭikkhipati. Puna puṭṭho tiṇṇaṃ maggānaṃ kiccasabbhāvaṃ sandhāya paṭijānāti. Sāmaññaphalapucchāsupi eseva nayo. <hi rend="bold">Katamena maggenā</hi>ti puṭṭho <hi rend="bold">anāgāmimaggenā</hi>ti jhānānāgāmitaṃ sandhāya vadati. Puna saṃyojanappahānaṃ puṭṭho tiṇṇaṃ anāgāmimaggena tesaṃ kilesānaṃ appaheyyattā paṭikkhipati. Dutiyaṃ puṭṭho paṭhamamaggasseva <pb ed="P" n="0.0044" /> jhānānāgāmimaggabhāvaṃ sandhāya paṭijānāti. Sesamettha uttānatthamevāti.</p>

<p rend="centre">Jahatikathā.</p>

<p rend="chapter">5. Sabbamatthītikathā</p>

<p rend="title">1. Vādayuttivaṇṇanā</p>

<p rend="bodytext" n="282"><hi rend="paranum">282</hi><hi rend="dot">.</hi> Idāni <pb ed="V" n="0.0145" /> sabbamatthītivādakathā nāma hoti. Tattha yesaṃ ‘‘yaṃ kiñci rūpaṃ atītānāgatapaccuppannaṃ…pe… ayaṃ vuccati rūpakkhandho’’tiādivacanato (vibha. 2) ‘‘sabbepi atītādibhedā dhammā khandhasabhāvaṃ na vijahanti, tasmā sabbaṃ atthiyeva nāmā’’ti laddhi, seyyathāpi etarahi sabbamatthivādānaṃ, tesaṃ laddhivisodhanatthaṃ <hi rend="bold">sabbamatthī</hi>ti pucchā sakavādissa, vuttappakārāya laddhiyā ṭhatvā paṭiññā itarassa. <hi rend="bold">Sabbathā</hi>ti sabbasmiṃ sarīre sabbamatthīti pucchati. <hi rend="bold">Sabbadā</hi>ti sabbasmiṃ kāle sabbamatthīti pucchati. <hi rend="bold">Sabbena sabba</hi>nti sabbenākārena sabbamatthīti pucchati. <hi rend="bold">Sabbesū</hi>ti sabbesu dhammesu sabbamatthīti pucchati. <hi rend="bold">Ayoga</hi>nti <pb ed="M" n="0.0150" /> ayuttaṃ. Nānāsabhāvānañhi yogo hoti, na ekasabhāvassa. Iti imasmiṃ pañhe rūpaṃ vedanāya, vedanaṃ vā rūpena anānaṃ ekalakkhaṇameva katvā sabbamatthīti pucchati. <hi rend="bold">Yampi natthi tampatthī</hi>ti yampi chaṭṭhakhandhādikaṃ sasavisāṇādikaṃ vā kiñci natthīti siddhaṃ, tampi te atthīti pucchati. <hi rend="bold">Sabbamatthīti yā diṭṭhi sā diṭṭhi micchādiṭṭhīti, yā diṭṭhi sā diṭṭhi sammādiṭṭhīti hevamatthī</hi>ti iminā idaṃ pucchati – yā te esā sabbamatthīti diṭṭhi, sā diṭṭhi ayāthāvakattā micchādiṭṭhīti evaṃ yā amhākaṃ diṭṭhi, sā diṭṭhi yāthāvakattā sammādiṭṭhīti evaṃ tava samaye atthīti pucchati. Itaro sabbesupi etesu nayesu vuttappakārāya atthitāya abhāvato paṭikkhipati. Imesu pana sabbesupi nayesu ‘‘ājānāhi niggaha’’nti ādiṃ katvā sabbo kathāmaggabhedo vitthārato veditabboti ayaṃ tāvettha vādayutti.</p>

<p rend="title">2. Kālasaṃsandanavaṇṇanā</p>

<p rend="bodytext" n="283-284"><hi rend="paranum">283-284</hi><hi rend="dot">.</hi> Idāni <pb ed="P" n="0.0045" /> atītaṃ atthīti kālasaṃsandanaṃ hoti. Tattha <hi rend="bold">atītaṃ atthī</hi>tiādikaṃ suddhikasaṃsandanaṃ. <hi rend="bold">Atītaṃ rūpaṃ atthī</hi>tiādikaṃ khandhavasena kālasaṃsandanaṃ.</p>

<p rend="bodytext" n="285"><hi rend="paranum">285</hi><hi rend="dot">.</hi><hi rend="bold">Paccuppannaṃ rūpaṃ appiyaṃ karitvā</hi>ti atītānāgataṃ pahāya paccuppannarūpameva appiyaṃ <pb ed="V" n="0.0146" /> avibhajitabbaṃ karitvā. <hi rend="bold">Rūpabhāvaṃ jahatī</hi>tipañhe niruddhassāpi rūpassa rūpakkhandhasaṅgahitattā paṭikkhipati. <hi rend="bold">Rūpabhāvaṃ na jahatī</hi>ti paṭilomapañhepi rūpakkhandhena saṅgahitattāva paṭijānāti. <hi rend="bold">Odātaṃ vatthaṃ appiyaṃ karitvā</hi>ti ettha kiñcāpi na sabbaṃ vatthaṃ odātaṃ, iminā pana vatthanti avatvā ‘‘odātaṃ vatthaṃ appiyaṃ karitvā’’ti vutte sakavādinā ekatthatā anuññātā. <hi rend="bold">Odātabhāvaṃ jahatī</hi>ti pañhe vaṇṇavigamaṃ sandhāya paṭiññā sakavādissa. <hi rend="bold">Vatthabhāvaṃ jahatī</hi>ti ettha pana paññattiyā avigatattā paṭikkhepo tasseva. Paṭilomepi eseva nayo.</p>

<p rend="bodytext" n="286"><hi rend="paranum">286</hi><hi rend="dot">.</hi><hi rend="bold">Atītaṃ atītabhāvaṃ na jahatī</hi>ti puṭṭho ‘‘yadi jaheyya, anāgataṃ vā paccuppannaṃ vā siyā’’ti maññamāno paṭijānāti. <hi rend="bold">Anāgataṃ anāgatabhāvaṃ na jahatī</hi>ti puṭṭho pana ‘‘yadi na jaheyya, anāgatamevassa <pb ed="M" n="0.0151" />, paccuppannabhāvaṃ na pāpuṇeyyā’’ti maññamāno paṭikkhipati. Paccuppannapañhepi atītabhāvaṃ anāpajjanadoso siyāti paṭikkhipati. Anulomapañhesupi imināva nayena attho veditabbo.</p>

<p rend="bodytext" n="287"><hi rend="paranum">287</hi><hi rend="dot">.</hi> Evaṃ suddhikanayaṃ vatvā puna khandhavasena dassetuṃ <hi rend="bold">atītaṃ rūpa</hi>ntiādi vuttaṃ. Taṃ sabbaṃ pāḷianusāreneva sakkā jānituṃ.</p>

<p rend="subhead">Vacanasodhanavaṇṇanā</p>

<p rend="bodytext" n="288"><hi rend="paranum">288</hi><hi rend="dot">.</hi> Idāni ‘‘atītaṃ nvatthī’’tiādi vacanasodhanā hoti. Tattha <hi rend="bold">hañci atītaṃ nvatthī</hi>ti yadi atītaṃ no atthīti attho. <hi rend="bold">Atītaṃ</hi><pb ed="P" n="0.0046" /><hi rend="bold">atthīti micchā</hi>ti atītañca taṃ atthi cāti micchā eva. <hi rend="bold">Taññeva anāgataṃ taṃ paccuppanna</hi>nti puṭṭho anāgatakkhaṇeyevassa paccuppannatāya abhāvaṃ sandhāya kālanānattena paṭikkhipati.</p>

<p rend="bodytext">Dutiyaṃ puṭṭho yaṃ uppādato pubbe anāgataṃ ahosi, tassa uppannakāle paccuppannattā paṭijānāti. <hi rend="bold">Hutvā hoti hutvā hotī</hi>ti yadetaṃ tayā ‘‘anāgataṃ hutvā paccuppannaṃ hotī’’ti vadatā taññeva anāgataṃ taṃ paccuppannanti laddhivasena ‘‘anāgataṃ vā paccuppannaṃ vā hutvā hotī’’ti <pb ed="V" n="0.0147" /> vuttaṃ. Kiṃ te tampi hutvā hotīti? Itaro hutvā bhūtassa puna hutvā abhāvato <hi rend="bold">na heva</hi>nti paṭikkhipati.</p>

<p rend="bodytext">Dutiyaṃ puṭṭho yasmā taṃ anāgataṃ hutvā paccuppannaṃ hontaṃ ‘‘hutvā hotī’’ti saṅkhaṃ gataṃ, tasmā paṭijānāti. Atha naṃ sakavādī ‘‘yadi te taṃ anāgataṃ hutvā paccuppannaṃ hontaṃ ‘hutvā hotī’ti saṅkhaṃ gataṃ, puna hutvā hoti, yaṃ anāgataṃ na hutvā paccuppannaṃ na hontaṃ ‘na hutvā na hotī’ti saṅkhaṃ gataṃ sasavisāṇaṃ, kiṃ te tampi puna na hutvā na hotī’’tiadhippāyena <hi rend="bold">na hutvā na hoti na hutvā na hotī</hi>ti pañhaṃ pucchati. Itaro ‘‘yaṃ natthi, taṃ natthitāya, eva anāgataṃ na hutvā paccuppannaṃ na hotīti nahutvānahoti nāma tāva hotu, puna nahutvānahotibhāvo panassa kuto’’ti maññamāno paṭikkhipati. <hi rend="bold">Taññeva paccuppannaṃ taṃ atīta</hi>nti pañhepi paccuppannakkhaṇeyevassa atītatāya abhāvaṃ sandhāya kālanānattā paṭikkhipati.</p>

<p rend="bodytext">Dutiyapañhe <pb ed="M" n="0.0152" /> puṭṭho yaṃ atītabhāvato pubbe paccuppannaṃ ahosi, tasseva atītattā paṭijānāti. <hi rend="bold">Hutvā hoti hutvā hotī</hi>ti yadetaṃ tayā ‘‘paccuppannaṃ hutvā atītaṃ hotī’’ti vadatā ‘‘taññeva paccuppannaṃ taṃ atīta’’nti laddhivasena ‘‘paccuppannaṃ vā atītaṃ vā hutvā hotī’’ti vuttaṃ, kiṃ te tampi hutvā hotīti? Itaro hutvā bhūtassa puna hutvā abhāvato <hi rend="bold">na heva</hi>nti paṭikkhipati.</p>

<p rend="bodytext">Dutiyapañhe yasmā taṃ paccuppannaṃ hutvā atītaṃ hontaṃ ‘‘hutvā hotī’’ti saṅkhaṃ gataṃ, tasmā paṭijānāti <pb ed="P" n="0.0047" />. Atha naṃ sakavādī ‘‘yadi te taññeva paccuppannaṃ hutvā atītaṃ hontaṃ ‘hutvā hotī’ti saṅkhaṃ gataṃ, puna hutvā hoti, yaṃ paccuppannaṃ na hutvā atītaṃ na hontaṃ ‘na hutvā na hotī’ti saṅkhaṃ gataṃ sasavisāṇaṃ, kiṃ te tampi puna na hutvā na hotī’’ti adhippāyena <hi rend="bold">na hutvā na hoti na hutvā na hotī</hi>ti pañhaṃ pucchati. Itaro ‘‘yaṃ natthi, taṃ natthitāya eva paccuppannaṃ na hutvā atītaṃ na hotīti nahutvānahoti nāma tāva hotu. Puna nahutvānahotibhāvo panassa kuto’’ti maññamāno paṭikkhipati. Ubhayaṃ ekato katvā āgate tatiyapañhepi imināvupāyena yojanā kātabbā.</p>

<p rend="bodytext">Aparo <pb ed="V" n="0.0148" /> nayo – yadi taññeva anāgataṃ taṃ paccuppannaṃ, anāgatassa paccuppanne vutto hotibhāvo, paccuppannassa ca anāgate vutto hutvābhāvo āpajjati. Evaṃ sante anāgatampi hutvāhoti nāma. Paccuppannampi hutvāhotiyeva nāma. Tena taṃ pucchāma – ‘‘kiṃ te etesu ekekaṃ hutvā hoti hutvā hotī’’ti? Itaro – ‘‘taññeva anāgataṃ taṃ paccuppanna’’nti pañhe paṭikkhittanayeneva paṭikkhipitvā puna puṭṭho dutiye pañhe paṭiññātanayeneva paṭijānāti. Atha naṃ sakavādī ‘‘taññeva anāgataṃ taṃ paccuppanna’’nti pañhāvasena tesu ekekaṃ hutvā hoti hutvā hotīti paṭijānantaṃ purimaṃ paṭikkhittapañhaṃ parivattitvā pucchanto <hi rend="bold">na hutvā na hoti na hutvā na hotī</hi>ti pucchati. Tassattho – nanu ‘‘tayā taññeva anāgataṃ taṃ paccuppanna’’nti vutte paṭhamapañhaṃ paṭikkhipantena anāgatassa hotibhāvo paccuppannassa ca hutvābhāvo paṭikkhittoti. Tena anāgataṃ na hoti nāma, paccuppannaṃ na hutvā nāma.</p>

<p rend="bodytext">Dutiyapañhe <pb ed="M" n="0.0153" /> ca taññeva anāgataṃ taṃ paccuppannanti paṭiññātaṃ. Evaṃ sante anāgatampi na hutvā na hoti nāma. Paccuppannampi na hutvā na hotiyeva nāma. Tena taṃ pucchāma – ‘‘kiṃ te etesu ekekaṃ na hutvā na hoti na hutvā na hotī’’ti? Paravādī sabbato andhakārena pariyonaddho viya tesaṃ nahutvānahotibhāvaṃ apassanto <hi rend="bold">na heva</hi>nti paṭikkhipati.</p>

<p rend="bodytext">Dutiyavārepi yadi taññeva <pb ed="P" n="0.0048" /> paccuppannaṃ taṃ atītaṃ, paccuppannassa atīte vutto hotibhāvo, atītassa ca paccuppanne vutto hutvābhāvo āpajjati, evaṃ sante paccuppannampi hutvāhoti nāma, atītampi hutvāhotiyeva nāma. Tena taṃ pucchāma – ‘‘kiṃ te etesu ekekaṃ hutvā hoti hutvā hotī’’ti? Itaro taññeva paccuppannaṃ taṃ atītantipañhe paṭikkhittanayeneva paṭikkhipitvā puna puṭṭho dutiyapañhe paṭiññātanayeneva paṭijānāti. Atha naṃ sakavādī ‘‘taññeva paccuppannaṃ taṃ atīta’’nti pañhāvasena tesu ekekaṃ hutvā hoti hutvā hotīti paṭijānantaṃ purimaṃ paṭikkhittapañhaṃ parivattitvā pucchanto <hi rend="bold">na hutvā na hoti na hutvā na hotī</hi>ti pucchati. Tassattho – nanu tayā taññeva paccuppannaṃ taṃ atītanti vutte paṭhamapañhaṃ paṭikkhipantena paccuppannassa hotibhāvo, atītassa ca hutvābhāvo paṭikkhittoti. Tena paccuppannaṃ nahoti nāma. Atītaṃ nahutvā nāma.</p>

<p rend="bodytext">Dutiyapañhe ca te ‘‘taññeva paccuppannaṃ taṃ atīta’’nti paṭiññātaṃ. Evaṃ sante paccuppannampi <pb ed="V" n="0.0149" /> na hutvā na hoti nāma, atītampi na hutvā na hotiyeva nāma. Tena taṃ pucchāma – ‘‘kiṃ te etesu ekekaṃ na hutvā na hoti, na hutvā na hotī’’ti. Paravādī sabbato andhakārena pariyonaddho viya tesaṃ nahutvānahotibhāvaṃ apassanto <hi rend="bold">na heva</hi>nti paṭikkhipati.</p>

<p rend="bodytext">Tatiyavārepi yadi taññeva anāgataṃ taṃ paccuppannaṃ taṃ atītaṃ; anāgatapaccuppannānaṃ paccuppannātītesu vutto hotibhāvo, paccuppannātītānañca anāgatapaccuppannesu vutto hutvābhāvo āpajjati. Evaṃ sante anāgatampi hutvāhoti nāma. Paccuppannampi atītampi hutvā hotiyeva nāma. Tena taṃ pucchāma – ‘‘kiṃ te tīsupi etesu ekekaṃ hutvā hoti <pb ed="M" n="0.0154" /> hutvā hotī’’ti? Itaro ‘‘taññeva anāgataṃ, taṃ paccuppannaṃ, taṃ atīta’’ntipañhe paṭikkhittanayeneva paṭikkhipitvā puna puṭṭho dutiyapañhe paṭiññātanayeneva paṭijānāti. Atha naṃ sakavādī ‘‘taññeva anāgataṃ, taṃ paccuppannaṃ, taṃ atīta’’nti pañhāvasena tesu ekekaṃ hutvā hoti, hutvā hotīti paṭijānantaṃ purimaṃ paṭikkhittapañhaṃ parivattitvā pucchanto <hi rend="bold">na hutvā na hoti na hutvā na hotī</hi>ti pucchati. Tassattho <pb ed="P" n="0.0049" /> – nanu tayā taññeva anāgataṃ, taṃ paccuppannaṃ, taṃ atītanti vutte paṭhamapañhaṃ paṭikkhipantena anāgatapaccuppannānaṃ hotibhāvo; paccuppannātītānañca hutvābhāvo paṭikkhittoti? Tena anāgataṃ paccuppannañca na hoti nāma. Paccuppannañca atītañca na hutvā nāma.</p>

<p rend="bodytext">Dutiyapañhe ca te ‘‘taññeva anāgataṃ, taṃ paccuppannaṃ, taṃ atīta’’nti paṭiññātaṃ. Evaṃ sante anāgatampi na hutvā na hoti nāma, paccuppannampi atītampi na hutvā na hotiyeva nāma. Tena taṃ pucchāma – ‘‘kiṃ te etesu ekekaṃ na hutvā na hoti na hutvā na hotī’’ti? Paravādī sabbato andhakārena pariyonaddho viya tesaṃ na hutvā na hotibhāvaṃ apassanto <hi rend="bold">na heva</hi>nti paṭikkhipatīti. Niggahādīni panettha heṭṭhā vuttanayeneva yojetabbāni.</p>

<p rend="centre">Vacanasodhanavaṇṇanā niṭṭhitā.</p>

<p rend="subhead">Atītacakkhurūpādikathāvaṇṇanā</p>

<p rend="bodytext" n="289"><hi rend="paranum">289</hi><hi rend="dot">.</hi><hi rend="bold">Atītaṃ</hi><pb ed="V" n="0.0150" /><hi rend="bold">cakkhu atthī</hi>tiādīsupi cakkhādibhāvāvijahaneneva atthitaṃ paṭijānāti. <hi rend="bold">Passatī</hi>tiādīni puṭṭho pana tesaṃ viññāṇānaṃ kiccābhāvavasena paṭikkhipati.</p>

<p rend="subhead">Atītañāṇādikathāvaṇṇanā</p>

<p rend="bodytext" n="290"><hi rend="paranum">290</hi><hi rend="dot">.</hi> Tena ñāṇena ñāṇakaraṇīyaṃ <hi rend="bold">karotī</hi>ti pañhe tassa ñāṇassa niruddhattā kiccabhāvamassa apassanto paṭikkhipati. Puna puṭṭho atītārammaṇaṃ paccuppannaṃ ñāṇaṃ atītānaṃ dhammānaṃ jānanato atītaṃ ñāṇanti <pb ed="M" n="0.0155" /> lesena paccuppannameva ‘‘atītaṃ ñāṇa’’nti katvā tena ñāṇena ñāṇakaraṇīyassa atthitāya paṭijānāti. Athassa sakavādī lesokāsaṃ adatvā <hi rend="bold">tena ñāṇena dukkhaṃ parijānātī</hi>tiādimāha. Itaro atītārammaṇeneva ñāṇena imesaṃ catunnaṃ kiccānaṃ abhāvā <pb ed="P" n="0.0050" /> paṭikkhipati. Anāgatapañhepi eseva nayo. Paccuppannapañho ceva saṃsandanapañho ca uttānatthāyeva.</p>

<p rend="subhead">Arahantādikathāvaṇṇanā</p>

<p rend="bodytext" n="291"><hi rend="paranum">291</hi><hi rend="dot">.</hi><hi rend="bold">Arahato atīto rāgo atthī</hi>tiādīsupi rāgādibhāvāvijahanto evaṃ paṭijānāti. <hi rend="bold">Sarāgo</hi>tiādīsu suttavirodhabhayena ceva yuttivirodhabhayena ca paṭikkhipati.</p>

<p rend="subhead">Padasodhanakathāvaṇṇanā</p>

<p rend="bodytext" n="295"><hi rend="paranum">295</hi><hi rend="dot">.</hi> Evaṃ sabbampi pāḷianusāreneva viditvā parato <hi rend="bold">atthi siyā atītaṃ, siyā nvātīta</hi>nti ettha evamattho veditabbo. Yaṃ atītameva atthi, taṃ atītaṃ. Yaṃ paccuppannānāgataṃ atthi, taṃ no atthi, taṃ no atītaṃ. <hi rend="bold">Tenātītaṃ nvātītaṃ, nvātītaṃ atīta</hi>nti tena kāraṇena atītaṃ no atītaṃ, no atītaṃ atītanti. Anāgatapaccuppannapucchāsupi eseva nayo.</p>

<p rend="subhead">Suttasādhanavaṇṇanā</p>

<p rend="bodytext" n="296"><hi rend="paranum">296</hi><hi rend="dot">.</hi><hi rend="bold">Na</hi><pb ed="V" n="0.0151" /><hi rend="bold">vattabbaṃ ‘‘atītaṃ atthi anāgataṃ atthī’’</hi>ti suttasādhanāya pucchā paravādissa, paṭiññā sakavādissa. Puna attano laddhiṃ nissāya <hi rend="bold">yaṃkiñci, bhikkhave, rūpa</hi>nti anuyogo paravādisseva. Dutiyanaye pucchā sakavādissa, paṭiññā itarassa. Evaṃ sabbattha pucchā ca paṭiññā ca veditabbā. Yaṃ panetaṃ paravādinā anāgatassa atthibhāvasādhanatthaṃ ‘‘nanu vuttaṃ bhagavatā kabaḷīkāre, ce, bhikkhave’’ti suttassa pariyosāne <hi rend="bold">atthi tattha āyatiṃ punabbhavābhinibbattī</hi>tiādi dassitaṃ na taṃ anāgatassa atthibhāvasādhakaṃ <pb ed="M" n="0.0156" />. Tañhi hetūnaṃ pariniṭṭhitattā avassaṃ bhāvitaṃ sandhāya tattha vuttaṃ. Ayaṃ suttādhippāyo. Sesaṃ sabbattha uttānatthamevāti.</p>

<p rend="centre">Sabbamatthītikathāvaṇṇanā niṭṭhitā.</p>

<p rend="chapter">6. Atītakkhandhādikathā</p>

<p rend="title">1. Nasuttasādhanakathāvaṇṇanā</p>

<p rend="bodytext" n="297"><hi rend="paranum">297</hi><hi rend="dot">.</hi> Idāni ‘‘atītaṃ khandhā’’tiādikathā hoti. Tattha khandhādibhāvāvijahanato atītānāgatānaṃ atthitaṃ icchantassa <hi rend="bold">atītaṃ khandhā</hi>ti pucchā paravādissa, atītassa khandhasaṅgahitattā <hi rend="bold">āmantā</hi>ti paṭiññā sakavādissa. Puna <hi rend="bold">atītaṃ</hi><pb ed="P" n="0.0051" /><hi rend="bold">natthī</hi>ti pucchā paravādissa, tassa niruttipathasuttena atthitāya vāritattā paṭikkhepo sakavādissa. Āyatanadhātupucchāsupi anāgatapañhesupi paccuppannena saddhiṃ saṃsanditvā anulomapaṭilomato āgatapañhesupi ‘‘atītaṃ rūpa’’ntiādipañhesupi imināvupāyena attho veditabbo.</p>

<p rend="title">2. Suttasādhanavaṇṇanā</p>

<p rend="bodytext" n="298"><hi rend="paranum">298</hi><hi rend="dot">.</hi> Suttasādhane <pb ed="V" n="0.0152" /> pana <hi rend="bold">na vattabba</hi>nti pucchā sakavādissa. Tattha <hi rend="bold">natthi cete</hi>ti natthi ca ete dhammāti attho. Khandhādibhāve sati natthitaṃ anicchantassa <hi rend="bold">āmantā</hi>ti paṭiññā paravādissa, atha nesaṃ natthibhāvasādhanatthaṃ suttāharaṇaṃ sakavādissa. Dutiyapucchāpi paravādissa, paṭiññā sakavādissa, suttāharaṇaṃ paravādissa. Taṃ pana nesaṃ khandhādibhāvameva sādheti, na atthibhāvanti āhaṭampi anāhaṭasadisamevāti.</p>

<p rend="centre">Atītaṃ khandhātiādikathāvaṇṇanā.</p>

<p rend="chapter">7. Ekaccaṃatthītikathā</p>

<p rend="title">1. Atītādiekaccakathāvaṇṇanā</p>

<p rend="bodytext" n="299"><hi rend="paranum">299</hi><hi rend="dot">.</hi> Idāni <pb ed="M" n="0.0157" /><hi rend="bold">ekaccaṃ atthī</hi>ti kathā hoti. Tattha ye ‘‘ekaccaṃ atītaṃ atthī’’ti maññanti, seyyathāpi kassapikā; tesaṃ laddhibhindanatthaṃ <hi rend="bold">atītaṃ atthī</hi>ti pucchā sakavādissa, <hi rend="bold">ekaccaṃ atthī</hi>ti vissajjanaṃ paravādissa. Ayañhi adhippāyo – avipakkavipākaṃ atthi, vipakkavipākaṃ natthīti. <hi rend="bold">Ekaccaṃ niruddha</hi>nti anuyogo sakavādissa. Tassattho – yadi te atītaṃ ekaccaṃ atthi ekaccaṃ natthi, evaṃ sante ekaccaṃ atītaṃ niruddhaṃ, ekaccaṃ atītaṃ aniruddhaṃ, tatheva ṭhitanti āpajjati. <hi rend="bold">Vigata</hi>ntiādīsupi eseva nayo.</p>

<p rend="bodytext"><hi rend="bold">Avipakkavipākadhammā ekacce</hi>ti idaṃ yasmā yesaṃ so avipakkavipākānaṃ atthitaṃ icchati, tepi atītāyeva. Tasmā yathā te atītaṃ ekaccaṃ atthi, kiṃ tathā avipakkavipākāpi dhammā <pb ed="P" n="0.0052" /> ekacce atthī ekacce natthīti codetuṃ vuttaṃ. <hi rend="bold">Vipakkavipākā</hi>ti idaṃ yesaṃ so natthitaṃ icchati, tesaṃ vasena codetuṃ vuttaṃ. <hi rend="bold">Avipākā</hi>ti idaṃ abyākatānaṃ vasena codetuṃ vuttaṃ. Iti imesaṃ tiṇṇaṃ rāsīnaṃ vasena sabbesu anulomapaṭilomesu paṭiññā ca <pb ed="V" n="0.0153" /> paṭikkhepo ca veditabbā. Atītā ekadesaṃ vipakkavipākā, ekadesaṃ avipakkavipākāti vippakatavipākā vuccanti. Yena hi kammena paṭisandhi nibbattitā, bhavaṅgampi cutipi tasseva vipāko. Tasmā paṭisandhito yāva cuti, tāva taṃ vippakatavipākaṃ nāma hoti. Tathārūpe dhamme sandhāyetaṃ vuttaṃ.</p>

<p rend="bodytext"><hi rend="bold">Vipaccissantīti katvā te atthī</hi>ti pucchā sakavādissa. Yathā dhammadharassa puggalassa niddāyantassāpi bahupavattino dhammā atthīti vuccanti, evaṃ lokavohāravasena atthitaṃ sandhāya paṭiññā paravādissa. <hi rend="bold">Vipaccissantīti katvā paccupannā</hi>ti dutiyapañhe ‘‘kammānaṃ avināsasaṅkhāto kammūpacayo nāmeko atthī’’ti laddhiyaṃ ṭhatvā paṭiññā paravādissa.</p>

<p rend="title">2. Anāgatādiekaccakathāvaṇṇanā</p>

<p rend="bodytext" n="300"><hi rend="paranum">300</hi><hi rend="dot">.</hi><hi rend="bold">Anāgataṃ</hi><pb ed="M" n="0.0158" /><hi rend="bold">atthī</hi>tiādīsupi <hi rend="bold">ekaccaṃ atthī</hi>ti uppādino dhamme sandhāya vadati. Sesaṃ sabbattha heṭṭhā vuttanayattā uttānatthamevāti.</p>

<p rend="centre">Ekaccaṃatthītikathāvaṇṇanā.</p>

<p rend="chapter">8. Satipaṭṭhānakathāvaṇṇanā</p>

<p rend="bodytext" n="301"><hi rend="paranum">301</hi><hi rend="dot">.</hi> Idāni satipaṭṭhānakathā hoti. ‘‘Tattha – catunnaṃ, bhikkhave, satipaṭṭhānānaṃ samudayañca atthaṅgamañca desessāmī’’ti (saṃ. ni. 5.408) satipaṭṭhānasaṃyutte vuttanayeneva yesaṃ kāyādayo satiyā ārammaṇadhamme gahetvā ‘‘sabbe dhammā satipaṭṭhānā’’ti laddhi, seyyathāpi etarahi andhakānaṃ. Andhakā nāma pubbaseliyā, aparaseliyā, rājagiriyā, siddhatthikāti ime pacchā uppannanikāyā. Tesaṃ laddhivivecanatthaṃ pucchā sakavādissa, paṭiññā paravādissa. Tattha yasmā ‘‘patiṭṭhāti etesūti <hi rend="bold">paṭṭhānā</hi><pb ed="P" n="0.0053" />. Kā patiṭṭhāti? Sati. Satiyā paṭṭhānā <hi rend="bold">satipaṭṭhānā’’</hi>ti iminā atthena satigocarāpi satipaṭṭhānā. ‘‘Patiṭṭhahantīti <hi rend="bold">paṭṭhānā</hi>. Kā <pb ed="V" n="0.0154" /> patiṭṭhahanti? Satiyo. Satiyova paṭṭhānā satipaṭṭhānā’’ti iminā atthena satiyova satipaṭṭhānā. Tasmā <hi rend="bold">dve</hi>pi vādā pariyāyena yujjanti. Ye pana taṃ pariyāyaṃ pahāya ekanteneva ‘‘sabbe dhammā satipaṭṭhānā’’ti vadanti, te sandhāya pucchā sakavādissa, ārammaṇavasena paṭiññā paravādissa. <hi rend="bold">Sabbe dhammā satī</hi>ti anuyuttassa pana sabbesaṃ satisabhāvābhāvato paṭikkhepo tasseva. Tattha <hi rend="bold">khayagāmī</hi>tiādīni maggavisesanāni. Ekāyanamaggo hi kilesānaṃ khayabhūtaṃ nibbānaṃ gacchatīti <hi rend="bold">khayagāmī</hi>. Cattāri saccāni bujjhanto gacchatīti <hi rend="bold">bodhagāmī</hi>. Vaṭṭaṃ apacinanto gacchatīti <hi rend="bold">apacayagāmī</hi>. Evametehi padehi ‘‘kiṃ te sabbe dhammā evarūpo te ekāyano maggo hotī’’ti pucchati. <hi rend="bold">Anāsavā asaṃyojaniyā</hi>tiādīnipi lokuttarabhāvaṃ pucchanatthāya vuttāni. <hi rend="bold">Buddhānussatī</hi>tiādīni pabhedapucchāvasena vuttāni.</p>

<p rend="bodytext"><hi rend="bold">Cakkhāyatanaṃ</hi><pb ed="M" n="0.0159" /><hi rend="bold">satipaṭṭhāna</hi>ntiādi sabbadhammānaṃ pabhedapucchāvasena vuttaṃ. Tatthāpi sativasena paṭikkhepo, ārammaṇavasena paṭiññāti. Evaṃ sabbapañhesu attho veditabbo. Suttasādhanā uttānatthāyevāti.</p>

<p rend="centre">Satipaṭṭhānakathāvaṇṇanā niṭṭhitā.</p>

<p rend="chapter">9. Hevatthikathāvaṇṇanā</p>

<p rend="bodytext" n="304"><hi rend="paranum">304</hi><hi rend="dot">.</hi> Idāni hevatthikathā nāma hoti. Tattha yesaṃ ‘‘sabbepi atītādibhedā dhammā rūpādivasena atthi, atītaṃ anāgatapaccuppannavasena, anāgatapaccuppannāni vā atītādivasena natthi; tasmā sabbamevidaṃ evaṃ atthi evaṃ natthī’’ti laddhi, seyyathāpi etarahi vuttappabhedānaṃ andhakānaṃ; te sandhāya <hi rend="bold">atītaṃ atthī</hi>ti pucchā sakavādissa. <hi rend="bold">Hevatthi heva natthī</hi>ti vissajjanaṃ paravādissa. Tattha <hi rend="bold">hevā</hi>ti evaṃ <pb ed="P" n="0.0054" />. Atha naṃ sakavādī ‘‘yadi atītova evaṃ atthi, evaṃ natthīti laddhi, evaṃ sante soyeva atthi, soyeva natthi nāmā’’ti pucchanto <hi rend="bold">sevatthi, seva natthī</hi>ti āha. Itaro teneva sabhāvena atthitaṃ, teneva natthitaṃ sandhāya paṭikkhipati. Dutiyaṃ puṭṭho <pb ed="V" n="0.0155" /> sakabhāveneva atthitaṃ, parabhāveneva natthitaṃ sandhāya paṭijānāti. Tato paraṃ <hi rend="bold">atthaṭṭho natthaṭṭho</hi>ti atthisabhāvo natthisabhāvo nāma hotīti pucchati. Imināvupāyena sabbavāresu attho veditabbo. Pariyosāne pana <hi rend="bold">‘‘tena hi atītaṃ hevatthi, heva natthī’’</hi>ti ca ‘‘tena hi rūpaṃ hevatthi, heva natthī’’ti cātiādīni vatvā kiñcāpi paravādinā laddhi patiṭṭhāpitā, ayoniso patiṭṭhāpitattā panesā appatiṭṭhāpitāyevāti.</p>

<p rend="centre">Hevatthikathāvaṇṇanā.</p>

<p rend="endpart">Mahāvaggo niṭṭhito.</p>

<p rend="chapter">2. Dutiyavaggo</p>

<p rend="title">1. Parūpahāravaṇṇanā</p>

<p rend="bodytext" n="307"><hi rend="paranum">307</hi><hi rend="dot">.</hi> Idāni <pb ed="P" n="0.0055" /><pb ed="M" n="0.0160" /> parūpahārakathā nāma hoti. Tattha ye arahattaṃ paṭijānantānaṃ appatte pattasaññīnaṃ adhimānikānaṃ kuhakānaṃ vā arahattaṃ paṭijānantānaṃ sukkavissaṭṭhiṃ disvā ‘‘mārakāyikā devatā arahato asuciṃ upasaṃharantī’’ti maññanti; seyyathāpi etarahi pubbaseliyā ca aparaseliyā ca; te sandhāya <hi rend="bold">atthi arahato</hi>ti pucchā sakavādissa, paṭiññā itarassa. Idāni yasmā sukkavissaṭṭhi nāma rāgasamuṭṭhānā hoti, tasmā <hi rend="bold">atthi arahato rāgo</hi>ti anuyogo āraddho. So sabbopi uttānatthoyeva.</p>

<p rend="bodytext"><hi rend="bold">Mārakāyikā devatā attano</hi>tiādipañhe yasmā tāsaṃ devatānaṃ sukkavissaṭṭhi nāma natthi, aññesampi sukkaṃ gahetvā na upasaṃharanti, arahato pana sukkameva natthi, tasmā <hi rend="bold">na heva</hi>nti paṭikkhipati.</p>

<p rend="bodytext"><hi rend="bold">Neva attano</hi>tipañhe pana nimminitvā upasaṃharantīti laddhiyā paṭijānāti. <hi rend="bold">Lomakūpehī</hi>tipañhe sappitelānaṃ viya lomakūpehi upasaṃharaṇābhāvaṃ disvā paṭikkhipati.</p>

<p rend="bodytext" n="308"><hi rend="paranum">308</hi><hi rend="dot">.</hi><hi rend="bold">Handa</hi><pb ed="V" n="0.0156" /><hi rend="bold">hī</hi>ti vacasāyatthe nipāto. ‘‘Arahā nu kho ahaṃ, no’’ti evaṃ vimatiṃ gāhayissāmāti evaṃ vacasāyaṃ katvā upasaṃharantīti attho. <hi rend="bold">Atthi arahato vimatī</hi>ti puṭṭho aṭṭhavatthukaṃ vicikicchaṃ sandhāya paṭikkhipati, dutiyaṃ puṭṭho itthipurisānaṃ nāmagottādīsu sanniṭṭhānābhāvaṃ sandhāya paṭijānāti.</p>

<p rend="bodytext" n="309"><hi rend="paranum">309</hi><hi rend="dot">.</hi><hi rend="bold">Atthi tassa āsayo</hi>ti tassa sukkassa uccārapassāvānaṃ viya patiṭṭhānokāso atthīti pucchati.</p>

<p rend="bodytext" n="312"><hi rend="paranum">312</hi><hi rend="dot">.</hi><hi rend="bold">Sadhammakusalassā</hi>ti attano arahattadhammamatteyeva kusalassa. Paññāvimuttaṃ sandhāyevaṃ <pb ed="P" n="0.0056" /> vadati. <hi rend="bold">Paradhammakusalassā</hi>ti sadhammato parasmiṃ <pb ed="M" n="0.0161" /> aṭṭhasamāpattidhammepi kusalassa. Ubhatobhāgavimuttaṃ sandhāyevaṃ vadati. Sesamettha pāḷianusāreneva veditabbanti.</p>

<p rend="centre">Parūpahārakathāvaṇṇanā.</p>

<p rend="title">2-3-4. Aññāṇādikathāvaṇṇanā</p>

<p rend="bodytext" n="314"><hi rend="paranum">314</hi><hi rend="dot">.</hi> Idāni aññāṇaṃ, kaṅkhā, paravitaraṇāti tisso kathā nāma honti. Tattha yesaṃ ‘‘arahato itthipurisādīnaṃ nāmagottādīsu ñāṇappavattiyā abhāvena atthi aññāṇaṃ, tattheva sanniṭṭhānābhāvena atthi kaṅkhā. Yasmā ca nesaṃ tāni vatthūni pare vitaranti pakāsenti ācikkhanti, tasmā nesaṃ atthi paravitaraṇā’’ti imā laddhiyo, seyyathāpi etarahi pubbaseliyādīnaṃ; tesaṃ tā laddhiyo bhindituṃ tīsupi kathāsu pucchā sakavādissa, paṭiññā ca paṭikkhepo ca itarassa. Tattha sabbesupi pañhesu ceva vissajjanesu ca pāḷiṃ anugantvāva attho veditabboti.</p>

<p rend="centre">Aññāṇādikathāvaṇṇanā.</p>

<p rend="title">5. Vacībhedakathāvaṇṇanā</p>

<p rend="bodytext" n="326"><hi rend="paranum">326</hi><hi rend="dot">.</hi> Idāni <pb ed="V" n="0.0157" /> vacībhedakathā nāma hoti. Tattha yesaṃ ‘‘sotāpattimaggakkhaṇe paṭhamaṃ jhānaṃ samāpannassa dukkhanti vācā bhijjatī’’ti laddhi, seyyathāpi etarahi pubbaseliyādīnaṃ; te sandhāya <hi rend="bold">samāpannassa atthi vacībhedo</hi>ti pucchā sakavādissa, laddhiyaṃ ṭhatvā paṭiññā paravādissa. Puna <hi rend="bold">sabbatthā</hi>ti tayo bhave sandhāya puṭṭho arūpaṃ sandhāya paṭikkhipati. <hi rend="bold">Sabbadā</hi>ti <pb ed="P" n="0.0057" /> kālavasena puṭṭho paṭhamamaggakkhaṇe paṭhamajjhānikasamāpattito aññaṃ sabbaṃ samāpattikālaṃ sandhāya paṭikkhipati. <hi rend="bold">Sabbesaṃ samāpannāna</hi>nti puṭṭho lokiyasamāpattiyo samāpanne sandhāya paṭikkhipati. <hi rend="bold">Sabbasamāpattīsū</hi>ti puṭṭho dutiyajjhānādikaṃ lokuttaraṃ sabbañca lokiyasamāpattiṃ sandhāya paṭikkhipati.</p>

<p rend="bodytext"><hi rend="bold">Kāyabhedo</hi>ti <pb ed="M" n="0.0162" /> abhikkamādivasena pavattakāyaviññatti. Idaṃ ‘‘yāni cittāni vacīviññattiṃ samuṭṭhāpenti, tāneva kāyaviññattiṃ. Evaṃ sante kasmā kāyabhedopi na hotī’’ti codanatthaṃ pucchati. Itaro laddhivasena paṭikkhipati ceva paṭijānāti ca. Idāni yadi so maggakkhaṇe ‘‘dukkha’’nti vācaṃ bhāsati, ‘‘samudayo’’tiādikampi bhāseyya. Yadi vā taṃ na bhāsati, itarampi na bhāseyyāti codanatthaṃ <hi rend="bold">dukkhanti jānanto</hi>tiādayo pañhā vuttā. Itaro pana attano laddhivaseneva paṭijānāti ceva paṭikkhipati ca. Lokuttaraṃ paṭhamajjhānaṃ samāpanno dukkhadukkhanti vipassatīti hissa laddhi.</p>

<p rend="bodytext" n="328"><hi rend="paranum">328</hi><hi rend="dot">.</hi><hi rend="bold">Ñāṇa</hi>nti lokuttaraṃ catusaccañāṇaṃ. <hi rend="bold">Sota</hi>nti sotaviññāṇaṃ adhippetaṃ, yena taṃ saddaṃ suṇāti. <hi rend="bold">Dvinnaṃ phassāna</hi>nti sotasamphassamanosamphassānaṃ.</p>

<p rend="bodytext" n="329"><hi rend="paranum">329</hi><hi rend="dot">.</hi><hi rend="bold">No vata re vattabbe</hi>ti yadi avisesena yaṃkiñci samāpannassa natthi vacībhedo, na avisesena vattabbaṃ ‘‘samāpannassa atthi vacībhedo’’ti. Sesamettha uttānatthameva saddhiṃ suttasādhanāya. Yaṃ panetena ‘‘sikhissa ānanda, bhagavato’’ti pariyosāne suttaṃ ābhataṃ, tattha yena samāpatticittena so vacībhedo samuṭṭhito, kāyabhedopi tena samuṭṭhātiyeva, na ca taṃ lokuttaraṃ paṭhamajjhānacittaṃ, tasmā asādhakanti.</p>

<p rend="centre">Vacībhedakathāvaṇṇanā.</p>

<p rend="title">6. Dukkhāhārakathāvaṇṇanā</p>

<p rend="bodytext" n="334"><hi rend="paranum">334</hi><hi rend="dot">.</hi> Idāni <pb ed="V" n="0.0158" /> dukkhāhārakathā nāma hoti. Tattha ‘‘dukkhaṃ dukkhanti vācaṃ bhāsanto dukkhe ñāṇaṃ āharati, taṃ dukkhāhāro nāma vuccati <pb ed="P" n="0.0058" />. Tañca panetaṃ maggaṅgaṃ maggapariyāpanna’’nti yesaṃ laddhi, seyyathāpi etarahi pubbaseliyānaṃ; te sandhāya <hi rend="bold">dukkhāhāro</hi>ti pucchā sakavādissa, paṭiññā paravādissa. <hi rend="bold">Ye kecī</hi>ti paṭhamapañhe avipassake sandhāya paṭikkhipati, dutiyapañhe <pb ed="M" n="0.0163" /> vipassake sandhāya paṭijānāti, taṃ panassa laddhimattameva. Tasmā ‘‘sabbe te’’ti vādassa bhindanatthaṃ <hi rend="bold">bālaputhujjanā</hi>tiādimāha. Taṃ uttānatthamevāti.</p>

<p rend="centre">Dukkhāhārakathāvaṇṇanā.</p>

<p rend="title">7. Cittaṭṭhitikathāvaṇṇanā</p>

<p rend="bodytext" n="335"><hi rend="paranum">335</hi><hi rend="dot">.</hi> Idāni cittaṭṭhitikathā nāma hoti. Tattha yesaṃ samāpatticittañceva bhavaṅgacittañca anuppabandhena pavattamānaṃ disvā ‘‘ekameva cittaṃ ciraṃ tiṭṭhatī’’ti laddhi seyyathāpi etarahi heṭṭhā vuttappabhedānaṃ andhakānaṃ, taṃladdhivisodhanatthaṃ <hi rend="bold">ekaṃ, cittaṃ divasaṃ tiṭṭhatī</hi>ti pucchā sakavādissa, paṭiññā paravādissa. <hi rend="bold">Upaḍḍhadivaso uppādakkhaṇo</hi>ti ettha ṭhitikkhaṇaṃ anāmasitvā ‘‘aniccā vata saṅkhārā, uppādavayadhammino’’ti (saṃ. ni. 1.186; 2.143) desanānayena uppādavayavaseneva pucchā katā.</p>

<p rend="bodytext"><hi rend="bold">Te dhammā cittena lahuparivattā</hi>ti puṭṭho cittato lahutaraparivattino dhamme apassanto paṭikkhipati. Dutiyaṃ puṭṭho yassa cittassa dīghaṭṭhitiṃ icchati, taṃ sandhāya paṭijānāti. <hi rend="bold">Yāvatāyukaṃ tiṭṭhatī</hi>ti pañhe ‘‘cullāsītisahassāni, kappā tiṭṭhanti ye marū’’tiādivacanavasena (mahāni. 10) āruppato aññatra paṭikkhipati, āruppe paṭijānāti. <hi rend="bold">Muhuttaṃ muhuttaṃ uppajjatī</hi>ti pañhe paravādissa ‘‘uppādavayadhammino’’tiādisuttavirodhabhayena paṭijānāti. Ṭhitiṃ panassa laddhivasena icchati. Sesamettha uttānatthamevāti.</p>

<p rend="centre">Cittaṭṭhitikathāvaṇṇanā.</p>

<p rend="title">8. Kukkuḷakathāvaṇṇanā</p>

<p rend="bodytext" n="338"><hi rend="paranum">338</hi><hi rend="dot">.</hi> Idāni <pb ed="P" n="0.0059" /><pb ed="V" n="0.0159" /> kukkuḷakathā nāma hoti. Tattha yesaṃ ‘‘sabbaṃ, bhikkhave, ādittaṃ (saṃ. ni. 4.28; mahāva. 54) sabbe saṅkhārā dukkhā’’tiādīni (dha. pa. 278) suttāni ayoniso gahetvā <pb ed="M" n="0.0164" /> ‘‘nippariyāyeneva sabbe saṅkhārā kukkuḷā vītaccitaṅgārasammissā chārikanirayasadisā’’ti laddhi, seyyathāpi etarahi gokulikānaṃ; tesaṃ nānappakārasukhasandassanena taṃ laddhiṃ vivecetuṃ pucchā sakavādissa, paṭiññā paravādissa. Tattha <hi rend="bold">anodhiṃ katvā</hi>ti odhiṃ mariyādaṃ koṭṭhāsaṃ akaritvā, avisesena sabbeyevāti attho. Sesaṃ sabbaṃ pāḷinayeneva veditabbaṃ saddhiṃ suttasādhanāyāti.</p>

<p rend="centre">Kukkuḷakathāvaṇṇanā.</p>

<p rend="title">9. Anupubbābhisamayakathāvaṇṇanā</p>

<p rend="bodytext" n="339"><hi rend="paranum">339</hi><hi rend="dot">.</hi> Idāni anupubbābhisamayakathā nāma hoti. Tattha yesaṃ –</p>

<p rend="gatha1">‘‘Anupubbena medhāvī, thokaṃ thokaṃ khaṇe khaṇe;</p>

<p rend="gathalast">Kammāro rajatasseva, niddhame malamattano’’ti. (dha. pa. 239) –</p>

<p rend="unindented">Ādīni suttāni ayoniso gahetvā ‘‘sotāpattiphalasacchikiriyāya paṭipanno ekacce kilese dukkhadassanena pajahati, ekacce samudayanirodhamaggadassanena, tathā sesāpīti evaṃ soḷasahi koṭṭhāsehi anupubbena kilesappahānaṃ katvā arahattapaṭilābho hotī’’ti evarūpā nānābhisamayaladdhi uppannā, seyyathāpi etarahi andhakasabbatthikasammitiyabhadrayānikānaṃ; tesaṃ laddhivivecanatthaṃ <hi rend="bold">anupubbābhisamayo</hi>ti pucchā sakavādissa, paṭiññā itarassa. <hi rend="bold">Anupubbena sotāpattimagga</hi>nti puṭṭho pana ekassa maggassa bahubhāvāpattibhayena paṭikkhipati. Dutiyaṃ puṭṭho dukkhadassanādivasena paṭijānāti. Tāni vā cattāripi ñāṇāni eko sotāpattimaggoyevāti <pb ed="V" n="0.0160" /> paṭijānāti, phalaṃ pana ekameva icchati, tasmā paṭikkhipati. Sakadāgāmimaggādīsupi <pb ed="P" n="0.0060" /> eseva nayo.</p>

<p rend="bodytext" n="344"><hi rend="paranum">344</hi><hi rend="dot">.</hi><hi rend="bold">Magge diṭṭhe phale ṭhito</hi>ti pañhe yasmā dukkhadassanādīhi dassanaṃ apariniṭṭhitaṃ, maggadassanena pariniṭṭhitaṃ nāma hoti, tadā so phale ṭhitoti saṅkhaṃ gacchati, tasmā paṭijānāti.</p>

<p rend="bodytext" n="345"><hi rend="paranum">345</hi><hi rend="dot">.</hi><hi rend="bold">Dukkhe</hi><pb ed="M" n="0.0165" /><hi rend="bold">diṭṭhe cattāri saccānī</hi>ti pucchā paravādissa, ekābhisamayavasena paṭiññā sakavādissa. Puna <hi rend="bold">dukkhasaccaṃ cattāri saccānī</hi>ti anuyoge catunnampi nānāsabhāvattā paṭikkhepo tasseva.</p>

<p rend="bodytext"><hi rend="bold">Rūpakkhandhe aniccato diṭṭhe</hi>ti pucchā sakavādissa, samuddato ekabindussa rase paṭividdhe sesaudakassa paṭivedho viya ekadhamme aniccādito paṭividdhe sabbepi paṭividdhā hontīti laddhiyā paṭiññā paravādissa.</p>

<p rend="bodytext"><hi rend="bold">Catūhi ñāṇehī</hi>ti dukkhe ñāṇādīhi. <hi rend="bold">Aṭṭhahi ñāṇehī</hi>ti sāvakānaṃ sādhāraṇehi saccañāṇehi ceva paṭisambhidāñāṇehi ca. <hi rend="bold">Dvādasahi ñāṇehī</hi>ti dvādasaṅgapaṭiccasamuppādañāṇehi. <hi rend="bold">Catucattārīsāya ñāṇehī</hi>ti ‘‘jarāmaraṇe ñāṇaṃ, jarāmaraṇasamudaye ñāṇa’’nti evaṃ nidānavagge vuttañāṇehi. <hi rend="bold">Sattasattatiyā ñāṇehī</hi>ti ‘‘jarāmaraṇaṃ, bhikkhave, aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhamma’’nti (saṃ. ni. 2.20) evaṃ tattheva vuttañāṇehi. Sesamettha pāḷinayeneva veditabbaṃ saddhiṃ suttasādhanenāti.</p>

<p rend="centre">Anupubbābhisamayakathāvaṇṇanā.</p>

<p rend="title">10. Vohārakathāvaṇṇanā</p>

<p rend="bodytext" n="347"><hi rend="paranum">347</hi><hi rend="dot">.</hi> Idāni <pb ed="V" n="0.0161" /> vohārakathā nāma hoti. Tattha buddho bhagavā lokuttarena vohārena voharatīti yesaṃ laddhi, seyyathāpi etarahi andhakānaṃ; te sandhāya pucchā sakavādissa, laddhivasena paṭiññā paravādissa. <hi rend="bold">Lokuttare sote</hi>tiādīni tassa ayuttavādībhāvadīpanatthaṃ vuttāni. Ayañhettha adhippāyo – ‘‘saddāyatanameva te lokuttaraṃ, udāhu sotādīnipī’’ti.</p>

<p rend="bodytext"><hi rend="bold">Hañci buddhassa bhagavato vohāro lokiye sote paṭihaññatī</hi>ti ettha yadi so lokuttare paṭihaññeyya. Lokuttaro siyāti evamattho na gahetabbo. Lokiye <pb ed="P" n="0.0061" /> paṭihaññamānassa pana lokuttaratā nāma natthīti ayametthādhippāyo. <hi rend="bold">Lokiyena viññāṇenā</hi>ti etthāpi lokiyenevāti <pb ed="M" n="0.0166" /> attho. Itarathā anekantatā siyā. Lokuttarañhi lokiyenapi ñāṇena ñāyatī. Evaṃ sabbaṃ yathānurūpato veditabbaṃ. <hi rend="bold">Sabbe te maggaṃ bhāventī</hi>ti pañhesu ye maggaṃ nappaṭilabhanti, te sandhāya paṭikkhipati. Ye paṭilabhanti, te sandhāya paṭijānāti.</p>

<p rend="bodytext" n="351"><hi rend="paranum">351</hi><hi rend="dot">.</hi><hi rend="bold">Sovaṇṇamayāyā</hi>ti suvaṇṇamayāya. Idaṃ paravādissa udāharaṇaṃ.</p>

<p rend="bodytext"><hi rend="bold">Eḷaṇḍiyāyā</hi>ti eḷaṇḍamayāya. Idaṃ sakavādissa udāharaṇaṃ. Lokiyaṃ voharantassa lokiyoti ayampi ekā laddhi. Sā etarahi ekaccānaṃ andhakānaṃ laddhi. Sesamettha uttānatthamevāti.</p>

<p rend="centre">Vohārakathāvaṇṇanā.</p>

<p rend="title">11. Nirodhakathāvaṇṇanā</p>

<p rend="bodytext" n="353"><hi rend="paranum">353</hi><hi rend="dot">.</hi> Idāni nirodhakathā nāma hoti. Tattha yesaṃ appaṭisaṅkhānirodhañca paṭisaṅkhānirodhañca dvepi ekato katvā nirodhasaccanti laddhi, seyyathāpi etarahi mahisāsakānañceva andhakānañca; te sandhāya <hi rend="bold">dve nirodhā</hi>ti pucchā sakavādissa, paṭiññā paravādissa <pb ed="V" n="0.0162" />. <hi rend="bold">Dve dukkhanirodhā</hi>ti pañhesu yasmā dve dukkhasaccāni na icchati, tasmā paṭikkhipati. Yasmā dvīhākārehi dukkhaṃ nirujjhatīti icchati, tasmā paṭijānāti. <hi rend="bold">Dve nirodhasaccānī</hi>tipañhesu dvinnaṃ dukkhasaccānaṃ nirodhavasenaanicchanto paṭikkhipati. Dvīhākārehi dukkhassa nirujjhanato paṭijānāti. <hi rend="bold">Dve tāṇānī</hi>tiādīsupi eseva nayo.</p>

<p rend="bodytext"><hi rend="bold">Atthi dvinnaṃ nibbānāna</hi>ntiādīsu pucchāsu uccanīcatādīni apassanto paṭikkhipati.</p>

<p rend="bodytext"><hi rend="bold">Appaṭisaṅkhāniruddhe</hi>ti ye paṭisaṅkhāya lokuttarena ñāṇena aniruddhā suddhapakatikattā vā uddesaparipucchādīnaṃ vā vasena na samudācaraṇato niruddhāti vuccanti, te saṅkhāre. <hi rend="bold">Paṭisaṅkhā nirodhentī</hi>ti. Lokuttarañāṇena nirodhenti anuppattibhāvaṃ gamenti. <hi rend="bold">Nanu appaṭisaṅkhāniruddhā saṅkhārā</hi>ti <pb ed="P" n="0.0062" /> pucchā paravādissa <pb ed="M" n="0.0167" />. Tattha bhaggānaṃ puna abhañjanato appaṭisaṅkhāniruddhānaṃ vā ariyamagge uppanne tathā nirujjhanatova sakavādī accantabhaggataṃ paṭijānāti. Sesamettha uttānatthamevāti.</p>

<p rend="centre">Nirodhakathāvaṇṇanā.</p>

<p rend="centre">Dutiyo vaggo.</p>

<p rend="chapter">3. Tatiyavaggo</p>

<p rend="title">1. Balakathāvaṇṇanā</p>

<p rend="bodytext" n="354"><hi rend="paranum">354</hi><hi rend="dot">.</hi> Idāni <pb ed="P" n="0.0063" /> balakathā nāma hoti. Tattha yesaṃ anuruddhasaṃyutte ‘‘imesañca panāhaṃ, āvuso, catunnaṃ satipaṭṭhānānaṃ bhāvitattā bahulīkatattā ṭhānañca ṭhānato aṭṭhānañca aṭṭhānato yathābhūtaṃ pajānāmī’’tiādīni (saṃ. ni. 5.913) dasasuttāni ayoniso gahetvā ‘‘tathāgatabalaṃ sāvakasādhāraṇa’’nti laddhi, seyyathāpi etarahi andhakānaṃ; te sandhāya pucchā sakavādissa, laddhiyaṃ ṭhatvā paṭiññā paravādissa. Tathāgatabalañca nāmetaṃ sāvakehi sādhāraṇampi atthi asādhāraṇampi sādhāraṇāsādhāraṇampi. Tattha āsavānaṃ khaye ñāṇaṃ sādhāraṇaṃ. Indriyaparopariyattiñāṇaṃ <pb ed="V" n="0.0163" /> asādhāraṇaṃ. Sesaṃ sādhāraṇañca asādhāraṇañca. Ṭhānāṭṭhānādīni hi sāvakā padesena jānanti, tathāgatā nippadesena. Iti tāni uddesato sādhāraṇāni, na niddesato. Ayaṃ pana avisesena sabbampi sādhāraṇanti āha. Tamenaṃ tato vivecetuṃ <hi rend="bold">tathāgatabalaṃ sāvakabala</hi>nti puna anuyogo āraddho. Tattha paṭhamapañhe niddesato sabbākāravisayataṃ sandhāya paṭikkhipati. Dutiyapañhe uddesato ṭhānāṭṭhānamattādijānanavasena paṭijānāti. <hi rend="bold">Taññevā</hi>tiādipañhesu sabbākārena ninnānākaraṇatāya abhāvena paṭikkhipati. <hi rend="bold">Pubbayogo</hi> ca <hi rend="bold">pubbacariyā</hi> ca atthato ekaṃ, tathā <hi rend="bold">dhammakkhāna</hi>ñca <hi rend="bold">dhammadesanā</hi> ca.</p>

<p rend="bodytext">Indriyaparopariyattipañhe ekadesena sādhāraṇataṃ sandhāya sāvakavisaye paṭijānāti.</p>

<p rend="bodytext" n="355"><hi rend="paranum">355</hi><hi rend="dot">.</hi> Idāni <pb ed="M" n="0.0168" /> yasmā uddesato ṭhānāṭṭhānādīni sāvako jānāti, tasmā sāvakassa tathā jānanaṃ pakāsetvā tena jānanamattasāmaññena tesaṃ sāvakasādhāraṇattaṃ patiṭṭhāpetuṃ <hi rend="bold">sāvako ṭhānāṭṭhānaṃ</hi><pb ed="P" n="0.0064" /><hi rend="bold">jānātī</hi>tiādayo paravādipañhā honti. Tattha indriyaparopariyattiñāṇaṃ channaṃ asādhāraṇañāṇānaṃ aññataranti na gahitaṃ. <hi rend="bold">Āsavakkhayena vā āsavakkhaya</hi>nti yaṃ tathāgatassa āsavakkhayena saddhiṃ sāvakassa āsavakkhayaṃ paṭicca vattabbaṃ siyā nānākaraṇaṃ, taṃ natthi. <hi rend="bold">Vimuttiyā vā vimutti</hi>nti padepi eseva nayo. Sesamettha uttānatthameva.</p>

<p rend="bodytext" n="356"><hi rend="paranum">356</hi><hi rend="dot">.</hi> Idāni yaṃ sakavādinā ‘‘āsavānaṃ khaye ñāṇaṃ sādhāraṇa’’nti anuññātaṃ, tena saddhiṃ saṃsanditvā sesānampi sādhāraṇabhāvaṃ pucchituṃ puna <hi rend="bold">āsavānaṃ khaye</hi>tiādayo paravādipañhāva honti. Tesaṃ vissajjane sakavādinā āsavakkhaye visesābhāvena taṃ ñāṇaṃ sādhāraṇanti anuññātaṃ. Itaresupi visesābhāvena sādhāraṇatā paṭikkhittā. Puna ṭhānāṭṭhānādīnaṃ āsavakkhayeneva saddhiṃ saṃsanditvā asādhāraṇapucchā paravādisseva. Tattha āsavakkhayañāṇe paṭikkhepo, sesesu ca paṭiññā sakavādissa. Tato indriyaparopariyattena saddhiṃ saṃsanditvā asādhāraṇapucchā paravādissa. Sā saṅkhipitvā dassitā. Tathāpi indriyaparopariyatte paṭiññā, sesesu ca paṭikkhepo sakavādissa. Tato ṭhānāṭṭhānādīhi saddhiṃ saṃsanditvā indriyaparopariyattassa sādhāraṇapucchā paravādissa. Sāpi saṅkhipitvāva dassitā. Tattha indriyaparopariyatte paṭikkhepo. Sesesu ca paṭiññā sakavādissāti.</p>

<p rend="centre">Balakathāvaṇṇanā.</p>

<p rend="title">2. Ariyantikathāvaṇṇanā</p>

<p rend="bodytext" n="357"><hi rend="paranum">357</hi><hi rend="dot">.</hi> Idāni <pb ed="V" n="0.0164" /> ariyantikathā nāma hoti. Tattha yesaṃ ‘‘na kevalaṃ āsavakkhayañāṇameva ariyaṃ, atha kho purimānipi nava balāni ariyāni’’cceva laddhi, seyyathāpi etarahi andhakānaṃ; te sandhāya <hi rend="bold">ariya</hi>nti pucchā sakavādissa, paṭiññā itarassa. Puna yadi taṃ ariyaṃ, maggādīsu tena aññatarena <pb ed="M" n="0.0169" /> bhavitabbanti maggādivasena pucchā sakavādissa, paṭikkhepo itarassa.</p>

<p rend="bodytext">Puna suññatārammaṇādivasena pucchā sakavādissa. Tattha dve suññatā – sattasuññatā ca saṅkhārasuññatā ca. Sattasuññatā nāma diṭṭhiyā <pb ed="P" n="0.0065" /> parikappitena sattena suññā pañcakkhandhā. Saṅkhārasuññatā nāma sabbasaṅkhārehi suññaṃ vivittaṃ nissaṭaṃ nibbānaṃ. Tattha paravādī nibbānārammaṇataṃ sandhāya paṭikkhipati, saṅkhārārammaṇataṃ sandhāya paṭijānāti. <hi rend="bold">Manasi karotī</hi>ti puṭṭhopi nibbānameva sandhāya paṭikkhipati, saṅkhāre sandhāya paṭijānāti. Tato sakavādinā ‘‘ṭhānāṭṭhānādimanasikāro saṅkhārārammaṇo, suññatamanasikāro nibbānārammaṇo’’ti imaṃ nayaṃ gahetvā ‘‘dvinnaṃ phassānaṃ dvinnaṃ cittānaṃ samodhānaṃ hotī’’ti puṭṭho lesokāsaṃ alabhanto paṭikkhipati. Animittāpaṇihitesupi eseva nayo. Sattanimittābhāvato hi khandhā animittā. Saṅkhāranimittābhāvato nibbānaṃ. Ekadhammasmimpi āropetvā ṭhapetabbasaṅkhātena ca paṇidahitabbaṭṭhena paṇihitasaṅkhaṃ gatena sattapaṇidhinā appaṇihitā khandhā. Taṇhāpaṇidhinā taṇhāya vā ārammaṇabhūtena sabbasaṅkhārapaṇidhinā appaṇihitaṃ nibbānaṃ. Tasmā idhāpi paṭikkhepo ca paṭiññā ca purimanayeneva veditabbā.</p>

<p rend="bodytext" n="358"><hi rend="paranum">358</hi><hi rend="dot">.</hi> Tato ‘‘yathā satipaṭṭhānādayo lokuttaradhammā ariyā ceva suññatādiārammaṇā ca, kiṃ te evaṃ ṭhānāṭṭhānañāṇa’’nti anulomapaṭilomapucchā honti. Tattha sabbāpi paṭiññā sabbe ca paṭikkhepā paravādisseva. Imināvupāyena sesañāṇesupi pucchāvissajjanaṃ veditabbaṃ. Pāḷiyaṃ pana sesāni saṅkhipitvā avasāne cutūpapātañāṇameva vibhattaṃ. Tato paraṃ sakasamayepi ‘‘ariya’’nti siddhena āsavānaṃ khayañāṇena saddhiṃ saṃsanditvā sesañāṇānaṃ anulomato ca paṭilomato ca ariyabhāvapucchā honti. Tā sabbā paravādissa, paṭiññā paṭikkhepo ca sakavādissa <pb ed="V" n="0.0165" />. Te uttānatthāyeva. Pāḷiyaṃ panettha paṭhamanavamāneva dassetvā satta ñāṇāni saṅkhittānīti.</p>

<p rend="centre">Ariyantikathāvaṇṇanā.</p>

<p rend="title">3. Vimuttikathāvaṇṇanā</p>

<p rend="bodytext" n="363"><hi rend="paranum">363</hi><hi rend="dot">.</hi> Idāni <pb ed="P" n="0.0066" /><pb ed="M" n="0.0170" /> vimuttikathā nāma hoti. Tattha yesaṃ ‘‘vītarāgacittānaṃ vimuttipayojanaṃ nāma natthi. Yathā pana malīnaṃ vatthaṃ dhoviyamānaṃ malā vimuccati, evaṃ sarāgaṃ cittaṃ rāgato vimuccatī’’ti laddhi, seyyathāpi etarahi andhakānaṃ; te sandhāya <hi rend="bold">sarāga</hi>nti pucchā sakavādissa, paṭiññā itarassa. Tato <hi rend="bold">rāgasahagata</hi>ntiādinā nayena puṭṭho maggakkhaṇe cittaṃ vimuccati nāma. Tadā ca evarūpaṃ cittaṃ natthīti paṭikkhipati.</p>

<p rend="bodytext">Saphassantiādinā nayena puṭṭhopi yathā phasso ca cittañca ubho rāgato vimuccanti, evaṃ rāgassa vimuttiṃ apassamāno paṭikkhipati. Sadosādīsupi imināvupāyena attho veditabbo.</p>

<p rend="centre">Vimuttikathāvaṇṇanā.</p>

<p rend="title">4. Vimuccamānakathāvaṇṇanā</p>

<p rend="bodytext" n="366"><hi rend="paranum">366</hi><hi rend="dot">.</hi> Idāni vimuccamānakathā nāma hoti. Tattha yesaṃ ‘‘jhānena vikkhambhanavimuttiyā vimuttaṃ, maggakkhaṇe samucchedavimuttiyā vimuccamānaṃ nāma hotī’’ti laddhi, te sandhāya <hi rend="bold">vimuttaṃ vimuccamāna</hi>nti pucchā sakavādissa, paṭiññā itarasa.</p>

<p rend="bodytext">Puna <hi rend="bold">ekadesa</hi>nti pucchā sakavādissa. Tattha <hi rend="bold">ekadesa</hi>nti bhāvanapuṃsakaṃ. Yathā vimuttaṃ, ekadesena <pb ed="V" n="0.0166" /> vā ekadese vā avimuttaṃ hoti kiṃ evaṃ ekadesaṃ vimuttaṃ, ekadesaṃ avimuttanti pucchati. Kiṃ kāraṇā evaṃ pucchatīti? ‘‘Vimuttaṃ vimuccamāna’’nti vippakatabhāvena vuttattā. Yathā hi kariyamānā kaṭādayo vippakatattā ekadesena katā ekadesena akatā honti, tathā idampi ekadesaṃ vimuttaṃ ekadesaṃ avimuttanti āpajjati. Tato paravādī kaṭādīnaṃ viya cittassa ekadesābhāvā paṭhamapañhe paṭikkhipitvā dutiye vimuccamānassa apariniṭṭhitavimuttitāya paṭijānāti. Lokiyajjhānakkhaṇaṃ vā sandhāya paṭikkhipati. Na hi taṃ tadā samucchedavimuttiyā vimuccamānaṃ. Lokuttarajjhānakkhaṇaṃ sandhāya paṭijānāti. Tañhi tadā samucchedavimuttiyā vimuttekadesena <pb ed="P" n="0.0067" /> vimuccamānantissa laddhi. Tato sakavādī ‘‘yadi te ekameva <pb ed="M" n="0.0171" /> cittaṃ ekadesaṃ vimuttaṃ ekadesaṃ avimuttaṃ, evaṃ sante yo ekeneva cittena sotāpanno hoti, sopi te ekadesaṃ sotāpanno, ekadesaṃ na sotāpanno āpajjatī’’ti codanatthaṃ <hi rend="bold">ekadesaṃ sotāpanno</hi>tiādimāha. Itaro taṃ vidhānaṃ apassanto paṭikkhipati. Sesavāresupi eseva nayo.</p>

<p rend="bodytext">Uppādakkhaṇapañhe yadi ekameva cittaṃ vimuttañca vimuccamānañca, ekasmiṃ khaṇe vimuttaṃ ekasmiṃ vimuccamānaṃ āpajjati. Kiṃ te evarūpaṃ cittanti attho.</p>

<p rend="bodytext" n="367"><hi rend="paranum">367</hi><hi rend="dot">.</hi> Suttasādhane paṭhamasuttaṃ paravādissa. Tatrāssāyamadhippāyo – <hi rend="bold">vimuccatī</hi>ti vippakataniddeso. Tasmā yaṃ tassa yogino evaṃ jānato evaṃ passato etehi āsavehi cittaṃ vimuccati, taṃ vimuccamānaṃ nāma hotīti. Dutiyasuttaṃ sakavādissa. Tatrāssāyamadhippāyo – yadi te vimuccatīti vacanato vimuttaṃ vimuccamānaṃ, idha vimuccatīti vacanābhāvato vimuttameva siyā, na vimuccamānanti.</p>

<p rend="bodytext">Idāni ‘‘yathā te vippakatavimuttitāya vimuccamānaṃ, kiṃ evaṃ vippakatarāgāditāya rajjamānādīnipi atthī’’ti codanatthaṃ puna <hi rend="bold">atthi citta</hi>ntiādi āraddhaṃ. Paravādināpi tathārūpaṃ cittaṃ apassantena sabbaṃ paṭikkhittaṃ. Atha naṃ sakavādī ‘‘dveyeva koṭiyo, tatiyā natthī’’ti anubodhento <hi rend="bold">nanu rattañceva arattañcā</hi>tiādimāha. Tassattho – nanu bhadramukha, rāgasampayuttaṃ cittaṃ rattaṃ vippayuttaṃ arattanti dveva koṭiyo, rajjamānaṃ nāma tatiyā koṭi natthīti? Duṭṭhādīsupi eseva nayo. Atha naṃ āmantāti paṭijānitvā ṭhitaṃ. Vimuttipakkhepi dveyeva <pb ed="V" n="0.0167" /> koṭiyo dassetuṃ <hi rend="bold">hañci rattañcevā</hi>tiādimāha. Tassattho – yadi etā dve koṭiyo sampaṭicchasi, avimuttañceva vimuttañcā ti imāpi sampaṭiccha. Kilesasampayuttañhi cittaṃ avimuttaṃ, vippayuttaṃ vimuttaṃ. Vimuccamānaṃ nāmāti paramatthato tatiyā koṭi natthīti.</p>

<p rend="centre">Vimuccamānakathāvaṇṇanā.</p>

<p rend="title">5. Aṭṭhamakakathāvaṇṇanā</p>

<p rend="bodytext" n="368"><hi rend="paranum">368</hi><hi rend="dot">.</hi> Idāni <pb ed="P" n="0.0068" /><pb ed="M" n="0.0172" /> aṭṭhamakakathā nāma hoti. Tattha yesaṃ anulomagotrabhumaggakkhaṇe kilesānaṃ samudācārābhāvato aṭṭhamakassa sotāpattimaggaṭṭhapuggalassa dve pariyuṭṭhānā pahīnāti laddhi, seyyathāpi etarahi andhakānañceva sammitiyānañca; tesaṃ aññataraṃ sandhāya pucchā sakavādissa, maggakkhaṇato paṭṭhāya diṭṭhiyā anuppattiṃ sandhāya paṭiññā itarassa. Tato yasmā diṭṭhi nāmesā sotāpannasseva pahīnā, na maggaṭṭhassa, tasmā <hi rend="bold">aṭṭhamako puggalo sotāpanno</hi>ti anuyogo sakavādissa. Vicikicchāpañhepi eseva nayo. Anusayapañhe pariyuṭṭhānato añño anusayoti tesaṃ laddhi, tasmā ‘‘na heva’’nti paṭikkhittaṃ.</p>

<p rend="bodytext">Sīlabbataparāmāsapañhepi sīlabbataparāmāsapariyuṭṭhānanti vohāraṃ na passati, tasmā paṭikkhipati. Pariyuṭṭhānamevassa pahīnanti laddhi.</p>

<p rend="bodytext" n="369"><hi rend="paranum">369</hi><hi rend="dot">.</hi><hi rend="bold">Maggo bhāvito</hi>ti pañhe tasmiṃ khaṇe bhāveti, na bhāvito. Tasmā paṭikkhipati. <hi rend="bold">Amaggenā</hi>tiādianuyoge paṭhamamaggeneva pahīnabhāvaṃ sandhāya paṭikkhipati. Yadi hi amaggena pahīyetha, gotrabhupuggalādīnampi pahīyethāti āpajjanato. <hi rend="bold">Uppajjissatī</hi>ti pucchā paravādissa, vissajjanaṃ sakavādissa. Sesaṃ sabbattha uttānatthamevāti.</p>

<p rend="centre">Aṭṭhamakakathāvaṇṇanā.</p>

<p rend="title">6. Aṭṭhamakassa indriyakathāvaṇṇanā</p>

<p rend="bodytext" n="371"><hi rend="paranum">371</hi><hi rend="dot">.</hi> Idāni <pb ed="V" n="0.0168" /> aṭṭhamakassa indriyakathā nāma hoti. Tattha yesaṃ ‘‘aṭṭhamako maggakkhaṇe indriyāni paṭilabhati nāma, no cassa paṭiladdhāni hontī’’ti laddhi, seyyathāpi etarahi andhakānaṃ; te sandhāya <hi rend="bold">natthi saddhindriya</hi>nti pucchā sakavādissa, paṭiññā itarassa. <hi rend="bold">Natthi saddhā</hi>ti puṭṭho pana saddhindriyato saddhāya nānattaṃ sallakkhetvā paṭikkhipati. Sesesupi eseva nayo. Yathā pana yassa atthi mano, tassa manindriyampi atthi; evaṃ yassa <pb ed="M" n="0.0173" /> saddhādayo atthi, tassa atthi saddhindriyādīnipīti dīpanatthaṃ <pb ed="P" n="0.0069" /><hi rend="bold">atthi mano atthi manindriya</hi>ntiādi āraddhaṃ. Taṃ sabbaṃ uttānatthameva saddhiṃ suttasādhanenāti.</p>

<p rend="centre">Aṭṭhamakassa indriyakathāvaṇṇanā.</p>

<p rend="title">7. Dibbacakkhukathāvaṇṇanā</p>

<p rend="bodytext" n="373"><hi rend="paranum">373</hi><hi rend="dot">.</hi> Idāni dibbacakkhukathā nāma hoti. Tattha yesaṃ catutthajjhānadhammūpatthaddhaṃ maṃsacakkhumeva dibbacakkhu nāma hotīti laddhi, seyyathāpi etarahi andhakānañceva sammitiyānañca; te sandhāya <hi rend="bold">maṃsacakkhu</hi>nti pucchā sakavādissa, paṭiññā itarassa.</p>

<p rend="bodytext">Puna ‘‘maṃsacakkhu dibbacakkhu, dibbacakkhu maṃsacakkhū’’ti puṭṭho taṃ mattameva taṃ na hotīti paṭikkhipati. <hi rend="bold">Yādisa</hi>ntiādipucchāsupi ubhinnaṃ ekasabhāvābhāveneva paṭikkhipati.</p>

<p rend="bodytext"><hi rend="bold">Visayo</hi>tiādīsu ubhinnampi rūpāyatanameva visayo. Maṃsacakkhu pana āpāthagatameva passati. Itaraṃ anāpāthagataṃ tiropabbatādigatampi. Dibbacakkhussa ca atisukhumampi rūpaṃ gocaro, na tādisaṃ itarassāti evametesaṃ ānubhāvagocarā asadisā.</p>

<p rend="bodytext"><hi rend="bold">Upādiṇṇaṃ hutvā anupādiṇṇaṃ hotī</hi>ti puṭṭho yasmā maṃsacakkhu upādiṇṇaṃ, dibbacakkhu anupādiṇṇaṃ, na ca maṃsacakkhumeva dibbacakkhūti icchati, tasmā paṭikkhipati. Dutiyaṃ puṭṭho yasmā <pb ed="V" n="0.0169" /> ‘‘maṃsacakkhussa uppādo, maggo dibbassa cakkhuno’’ti vacanaṃ nissāya maṃsacakkhupaccayā dibbacakkhu uppajjati, tañca rūpāvacarikānaṃ catunnaṃ mahābhūtānaṃ pasādoti icchati, tasmā paṭijānāti. <hi rend="bold">Kāmāvacaraṃ hutvā</hi>ti puṭṭhopi yasmā na maṃsacakkhumeva dibbacakkhūti icchati, tasmā paṭikkhipati. Dutiyaṃ puṭṭho rūpāvacarajjhānapaccayena uppannattā rūpāvacaraṃ nāma jātanti paṭijānāti.</p>

<p rend="bodytext"><hi rend="bold">Rūpāvacaraṃ hutvā arūpāvacara</hi>nti puṭṭhopi tato paraṃ bhāvanāya arūpāvacarakkhaṇe rūpāvacaracittassa abhāvā paṭikkhipati. Dutiyaṃ puṭṭho arūpāvacarikānaṃ <pb ed="M" n="0.0174" /> catunnaṃ mahābhūtānaṃ pasādo hutvā uppajjatīti laddhiyā <pb ed="P" n="0.0070" /> paṭijānāti. Apariyāpannabhāvaṃ panassa na icchati, tasmā paṭikkhipatiyeva.</p>

<p rend="bodytext" n="374"><hi rend="paranum">374</hi><hi rend="dot">.</hi><hi rend="bold">Dibbacakkhuṃ dhammupatthaddha</hi>nti kāmāvacaradhammena upatthambhitaṃ hutvā. Puna <hi rend="bold">dhammupatthaddha</hi>nti lokuttaradhammena upatthaddhaṃ. <hi rend="bold">Dveva cakkhūnī</hi>ti puṭṭho kiñcāpi dibbacakkhuno dhammupatthaddhassa paññācakkhubhāvaṃ na icchati, paññācakkhussa pana atthitāya paṭikkhipati. Puna puṭṭho maṃsacakkhu dhammupatthaddhaṃ dibbacakkhu hotīti laddhivasena paṭijānāti. Sesamettha uttānatthamevāti.</p>

<p rend="centre">Dibbacakkhukathāvaṇṇanā.</p>

<p rend="title">8. Dibbasotakathāvaṇṇanā</p>

<p rend="bodytext" n="375"><hi rend="paranum">375</hi><hi rend="dot">.</hi> Idāni dibbasotakathā nāma hoti. Tattha <hi rend="bold">ekaṃyeva sota</hi>nti puṭṭho dvinnaṃ atthitāya paṭikkhipati. Puna puṭṭho yasmā tadeva dhammupatthaddhaṃ dibbasotaṃ nāma hoti, tasmā paṭijānāti. Sesaṃ heṭṭhā vuttanayamevāti.</p>

<p rend="centre">Dibbasotakathāvaṇṇanā.</p>

<p rend="title">9. Yathākammūpagatañāṇakathāvaṇṇanā</p>

<p rend="bodytext" n="377"><hi rend="paranum">377</hi><hi rend="dot">.</hi> Idāni <pb ed="V" n="0.0170" /> yathākammūpagatañāṇakathā nāma hoti. Tattha yesaṃ ‘‘iti dibbena cakkhunā visuddhena…pe… yathākammūpage satte pajānātī’’ti (dī. ni. 1.246; paṭi. ma. 1.106) suttaṃ ayoniso gahetvā yathākammūpagatañāṇameva dibbacakkhunti laddhi, te sandhāya pucchā sakavādissa, paṭiññā itarassa. Puna <hi rend="bold">yathākammūpagatañca manasi karotī</hi>ti puṭṭho ekacittassa ārammaṇadvayābhāvā paṭikkhipati. Dutiyaṃ puṭṭho nānācittavasena paṭijānāti. Puna lesokāsaṃ adatvā <hi rend="bold">dvinnaṃ phassāna</hi>nti puṭṭho paṭikkhipati. Iti yathā iminā yathākammūpagatapadena, evameva <hi rend="bold">ime vata bhonto</hi><pb ed="P" n="0.0071" />, <hi rend="bold">sattā</hi>tiādipadehipi saddhiṃ yojanāsu attho veditabbo.</p>

<p rend="bodytext" n="378"><hi rend="paranum">378</hi><hi rend="dot">.</hi><hi rend="bold">Āyasmā</hi><pb ed="M" n="0.0175" /><hi rend="bold">sāriputto yathākammūpagataṃ ñāṇaṃ jānātī</hi>ti idaṃ sakavādī yasmā thero appicchatāya abhiññāñāṇāni na vaḷañjetīti ekacce na jānanti, tāni panassa neva atthīti maññanti, tasmā taṃ ‘‘dibbacakkhuno alābhī thero’’ti maññamānaṃ pucchati. Teneva kāraṇena ‘‘atthāyasmato sāriputtassa dibbacakkhū’’ti parato puṭṭho paṭikkhipati. Dutiyaṃ puṭṭho yaṃkiñci sāvakena pattabbaṃ, sabbaṃ taṃ therena anuppattanti paṭijānāti. Idānissa vikkhepaṃ karonto sakavādī <hi rend="bold">nanu āyasmā sāriputto</hi>tiādimāha. Imañhi gāthaṃ thero vaḷañjanapaṇidhiyā eva abhāvena āha, na abhiññāñāṇassa abhāvena. Paravādī pana abhāvenevāti atthaṃ sallakkheti. Tasmā tassa laddhiyā therassa yathākammūpagatañāṇameva atthi, no dibbacakkhu. Tena vuttaṃ ‘‘tena hi na vattabbaṃ yathākammūpagatañāṇaṃ dibbacakkhū’’ti.</p>

<p rend="centre">Yathākammūpagatañāṇakathāvaṇṇanā.</p>

<p rend="title">10. Saṃvarakathāvaṇṇanā</p>

<p rend="bodytext" n="379"><hi rend="paranum">379</hi><hi rend="dot">.</hi> Idāni saṃvarakathā nāma hoti. Tattha yesaṃ tāvatiṃse deve upādāya tatuttari devesu yasmā te pañca verāni na samācaranti, tasmā saṃvaro atthīti laddhi, te sandhāya pucchā <pb ed="V" n="0.0171" /> sakavādissa, verasamudācāraṃ apassato paṭiññā itarassa. Tato yasmā saṃvaro nāma saṃvaritabbe asaṃvare sati hoti, tasmā asaṃvarapucchā sakavādissa, devesu pāṇātipātādīnaṃ abhāvena paṭikkhepo itarassa.</p>

<p rend="bodytext"><hi rend="bold">Atthi manussesū</hi>tiādi saṃvare sati asaṃvarassa asaṃvare ca sati saṃvarassa pavattidassanatthaṃ vuttaṃ.</p>

<p rend="bodytext" n="380"><hi rend="paranum">380</hi><hi rend="dot">.</hi><hi rend="bold">Pāṇātipātā veramaṇī</hi>ti ādipañhesu pāṇātipātādīnaṃ asamācaraṇavasena paṭiññā, pāṇātipātādīnaṃ natthitāya paṭikkhepo veditabbo. Paṭilomapañhā uttānatthāyeva.</p>

<p rend="bodytext">Avasāne <hi rend="bold">natthi devesu saṃvaro</hi>tipañhe <pb ed="P" n="0.0072" /> pāṇātipātādīni katvā puna tato saṃvarābhāvaṃ sandhāya paṭiññā sakavādissa. Tato chalavasena <pb ed="M" n="0.0176" /> yadi saṃvaro natthi, sabbe devā pāṇātipātinotiādipucchā paravādissa. Devānaṃ verasamudācārassa abhāvena paṭikkhepo sakavādissa. <hi rend="bold">Naheva</hi>nti vacanamattaṃ gahetvā laddhipatiṭṭhāpanaṃ paravādissa. Evaṃ patiṭṭhitā pana laddhi appatiṭṭhitāva hotīti.</p>

<p rend="centre">Saṃvarakathāvaṇṇanā.</p>

<p rend="title">11. Asaññakathāvaṇṇanā</p>

<p rend="bodytext" n="381"><hi rend="paranum">381</hi><hi rend="dot">.</hi> Idāni asaññakathā nāma hoti. Tattha yesaṃ ‘‘saṅkhārapaccayā viññāṇa’’nti vacanato vinā viññāṇena paṭisandhi nāma natthi. ‘‘Saññuppādā ca pana te devā tamhā kāyā cavantī’’ti vacanato asaññasattānampi cutipaṭisandhikkhaṇe saññā atthīti laddhi, seyyathāpi etarahi andhakānaṃ; te sandhāya pucchā sakavādissa, paṭiññā itarassa. Tato naṃ sakavādī ‘‘kiṃ te taṃ ṭhānaṃ saññābhavo’’tiādīhi codetuṃ <hi rend="bold">saññābhavo saññāgatī</hi>tiādimāha. Taṃ sabbaṃ tato parañca pāḷinayeneva veditabbanti.</p>

<p rend="centre">Asaññakathāvaṇṇanā.</p>

<p rend="title">12. Nevasaññānāsaññāyatanakathāvaṇṇanā</p>

<p rend="bodytext" n="384"><hi rend="paranum">384</hi><hi rend="dot">.</hi> Idāni <pb ed="V" n="0.0172" /> nevasaññānāsaññāyatanakathā nāma hoti. Tattha yesaṃ ‘‘nevasaññānāsaññāyatana’’nti vacanato na vattabbaṃ ‘‘tasmiṃ bhave saññā atthī’’ti laddhi, seyyathāpi etarahi andhakānaṃ; te sandhāya pucchā sakavādissa, paṭiññā itarassa. Sesamettha sabbaṃ pāḷinayeneva veditabbanti.</p>

<p rend="centre">Nevasaññānāsaññāyatanakathāvaṇṇanā.</p>

<p rend="centre">Tatiyo vaggo.</p>

<p rend="chapter">4. Catutthavaggo</p>

<p rend="title">1. Gihissa arahātikathāvaṇṇanā</p>

<p rend="bodytext" n="387"><hi rend="paranum">387</hi><hi rend="dot">.</hi> Idāni <pb ed="M" n="0.0177" /><pb ed="P" n="0.0073" /> gihissa arahāti kathā nāma hoti. Tattha yesaṃ yasakulaputtādīnaṃ gihibyañjane ṭhitānaṃ arahattappattiṃ disvā ‘‘gihi assa arahā’’ti laddhi, seyyathāpi etarahi uttarāpathakānaṃ; te sandhāya pucchā sakavādissa. Tattha <hi rend="bold">gihissā</hi>ti yo gihisaṃyojanasampayuttatāya gihi, so arahaṃ assāti attho. Paravādī pana adhippāyaṃ asallakkhetvā gihibyañjanamattameva passanto paṭijānāti. Idānissa ‘‘gihi nāma gihisaṃyojanena hoti, na byañjanamattena. Yathāha bhagavā –</p>

<p rend="gatha1">‘Alaṅkato cepi samaṃ careyya,</p>

<p rend="gatha2">Santo danto niyato brahmacārī;</p>

<p rend="gatha3">Sabbesu bhūtesu nidhāya daṇḍaṃ,</p>

<p rend="gathalast">So brāhmaṇo so samaṇo sa bhikkhū’’’ti. (dha. pa. 142);</p>

<p rend="bodytext">Imaṃ <pb ed="V" n="0.0173" /> nayaṃ dassetuṃ <hi rend="bold">atthi arahato</hi>tiādi āraddhaṃ. Taṃ sabbaṃ uttānatthamevāti.</p>

<p rend="centre">Gihissa arahātikathāvaṇṇanā.</p>

<p rend="title">2. Upapattikathāvaṇṇanā</p>

<p rend="bodytext" n="388"><hi rend="paranum">388</hi><hi rend="dot">.</hi> Idāni upapattikathā nāma hoti. Tattha yesaṃ ‘‘opapātiko hoti tatthaparinibbāyī’’tivacanāni (pu. pa. 35-40) ayoniso gahetvā suddhāvāsesu upapattiyā arahāti laddhi, ‘‘yesaṃ vā upahaccaparinibbāyī’’ti <pb ed="P" n="0.0074" /> padaṃ parivattitvā ‘‘upapajjaparinibbāyī’’ti pariyāpuṇantānaṃ saha upapattiyā arahā hotīti laddhi, seyyathāpi etarahi uttarāpathakānaṃ; te sandhāya pucchā sakavādissa, paṭiññā itarassa. Tattha yasmā upapatticittaṃ nāma lokiyaṃ, tena sotāpannādayopi na honti, pageva arahā. Tasmāssa <pb ed="M" n="0.0178" /> imaṃ nayaṃ dassetuṃ <hi rend="bold">saha upapattiyā sotāpanno</hi>tiādi āraddhaṃ.</p>

<p rend="bodytext" n="389"><hi rend="paranum">389</hi><hi rend="dot">.</hi><hi rend="bold">Sāriputto</hi>tiādi imesu mahātheresu ko ekopi saha upapattiyā arahā nāmāti codanatthaṃ vuttaṃ.</p>

<p rend="bodytext" n="390"><hi rend="paranum">390</hi><hi rend="dot">.</hi><hi rend="bold">Upapattesiyenā</hi>ti paṭisandhicittena. Tañhi upapattiṃ esati gavesati, tasmā upapattesiyanti vuccati. Sesamettha uttānatthamevāti.</p>

<p rend="centre">Upapattikathāvaṇṇanā.</p>

<p rend="title">3. Anāsavakathāvaṇṇanā</p>

<p rend="bodytext" n="391"><hi rend="paranum">391</hi><hi rend="dot">.</hi> Idāni anāsavakathā nāma hoti. Tattha ye dhammā anāsavassa arahato, sabbe te <pb ed="V" n="0.0174" /> anāsavāti yesaṃ laddhi, seyyathāpi etarahi uttarāpathakānaṃ; te sandhāya <hi rend="bold">arahato</hi>ti pucchā sakavādissa, paṭiññā itarassa. Atha naṃ anāsavā nāma maggādayo, kiṃ tassa teyeva uppajjantīti codanatthaṃ <hi rend="bold">maggo phala</hi>ntiādi āraddhaṃ. <hi rend="bold">Cakkhu anāsava</hi>nti puṭṭho tassa sāsavattā paṭikkhipati. Dutiyaṃ puṭṭho anāsavassetanti paṭijānāti.</p>

<p rend="bodytext" n="392"><hi rend="paranum">392</hi><hi rend="dot">.</hi> Cīvarapañhe ekova dhammo anāsavo sāsavo ca hotīti lakkhaṇavirodhabhayā paṭikkhipati. Dutiyaṃ puṭṭho anāsavassa hutvā sāsavassa hotīti paṭijānāti. <hi rend="bold">Taññeva anāsava</hi>nti pañhādvayepi eseva nayo. Sakavādī pana <hi rend="bold">taññevā</hi>ti anuññātattā ‘‘maggo anāsavo hutvā’’tiādīhi codeti. Iminā upāyena sabbattha attho veditabboti.</p>

<p rend="centre">Anāsavakathāvaṇṇanā.</p>

<p rend="title">4. Samannāgatakathāvaṇṇanā</p>

<p rend="bodytext" n="393"><hi rend="paranum">393</hi><hi rend="dot">.</hi> Idāni <pb ed="M" n="0.0179" /><pb ed="P" n="0.0075" /> samannāgatakathā nāma hoti. Tattha dve samannāgamā paccuppannakkhaṇe samaṅgībhāvasamannāgamo ca rūpāvacarādīsu aññatarabhūmippattito paṭilābhasamannāgamo ca. So yāva adhigatavisesā na parihāyati, tāvadeva labbhati. Yesaṃ pana ṭhapetvā ime dve samannāgame añño upapattidhammavasena eko samannāgamo nāma hotīti laddhi, seyyathāpi etarahi uttarāpathakānaṃ, tesaṃ pattidhammo nāma koci natthīti anubodhanatthaṃ <hi rend="bold">arahā catūhi phalehi samannāgato</hi>ti pucchā sakavādissa, pattiṃ sandhāya paṭiññā itarassa. Athassa ‘‘yadi te arahā catūhi khandhehi viya catūhi phalehi samannāgato, evaṃ sante ye catūsu phalesu cattāro phassādayo, tehi te arahato samannāgatatā pāpuṇātī’’ti codanatthaṃ <hi rend="bold">arahā catūhi phassehī</hi>tiādi āraddhaṃ. Taṃ sabbaṃ paravādinā ekakkhaṇe catunnaṃ phassādīnaṃ abhāvā paṭikkhittaṃ. Anāgāmipañhādīsupi eseva nayo.</p>

<p rend="bodytext" n="395"><hi rend="paranum">395</hi><hi rend="dot">.</hi><hi rend="bold">Sotāpattiphalaṃ vītivatto</hi>ti na paṭhamajjhānaṃ viya dutiyajjhānalābhī; puna anuppattiyā <pb ed="V" n="0.0175" /> pana vītivattoti pucchati. <hi rend="bold">Sotāpattimagga</hi>ntiādi yaṃ vītivatto, tenassa puna asamannāgamaṃ dassetuṃ āraddhaṃ.</p>

<p rend="bodytext" n="396"><hi rend="paranum">396</hi><hi rend="dot">.</hi><hi rend="bold">Tehi ca aparihīno</hi>ti pañhe yasmā yathā paccanīkasamudācārena lokiyajjhānadhammā parihāyanti, na evaṃ lokuttarā. Maggena hi ye kilesā pahīyanti, phalena ca paṭippassambhanti, te tathā pahīnāva tathā paṭippassaddhāyeva ca honti, tasmā sakavādinā āmantāti paṭiññātaṃ. Svāyamattho parato ‘‘arahatā cattāro maggā paṭiladdhā’’tiādīsu pakāsitoyeva. Sesaṃ uttānatthamevāti.</p>

<p rend="centre">Samannāgatakathāvaṇṇanā.</p>

<p rend="title">5. Upekkhāsamannāgatakathāvaṇṇanā</p>

<p rend="bodytext" n="397"><hi rend="paranum">397</hi><hi rend="dot">.</hi><hi rend="bold">Arahā</hi><pb ed="M" n="0.0180" /><hi rend="bold">chahi upekkhāhī</hi>ti kathāyapi imināva nayena attho veditabbo. Arahā hi chasu dvāresu upekkhānaṃ uppattibhabbatāya <pb ed="P" n="0.0076" /> tāhi samannāgatoti vuccati, na ekakkhaṇe sabbāsaṃ uppattibhāvenāti.</p>

<p rend="centre">Upekkhāsamannāgatakathāvaṇṇanā.</p>

<p rend="title">6. Bodhiyābuddhotikathāvaṇṇanā</p>

<p rend="bodytext" n="398"><hi rend="paranum">398</hi><hi rend="dot">.</hi> Idāni <hi rend="bold">bodhiyā buddho</hi>tikathā nāma hoti. Tattha <hi rend="bold">bodhī</hi>ti catumaggañāṇassāpi sabbaññutaññāṇassāpi adhivacanaṃ. Tasmā yesaṃ yathā odātena vaṇṇena odāto, sāmena vaṇṇena sāmo, evaṃ bodhiyā buddhoti laddhi, seyyathāpi etarahi uttarāpathakānaṃyeva; te sandhāya pucchā ca anuyogo ca sakavādissa, paṭiññā ca paṭikkhepo ca itarassa.</p>

<p rend="bodytext"><hi rend="bold">Atītāyā</hi>ti <pb ed="V" n="0.0176" /> pañhe tasmiṃ khaṇe abhāvato paṭikkhipati. Dutiyaṃ puṭṭho paṭilābhaṃ sandhāya paṭijānāti. Puna kiccavasena puṭṭho kiccābhāvato paṭikkhipati. Dutiyaṃ puṭṭho yaṃ tena tāya karaṇīyaṃ kataṃ, tattha sammohābhāvaṃ paṭijānāti. Lesokāsaṃ pana adatvā <hi rend="bold">dukkhaṃ parijānātī</hi>tiādinā nayena puṭṭho tassa kiccassa abhāvā paṭikkhipati.</p>

<p rend="bodytext">Anāgatapañhe tasmiṃ khaṇe maggañāṇassa abhāvā paṭikkhipati. Dutiyaṃ puṭṭho ‘‘agamā rājagahaṃ buddho’’ti (su. ni. 410) anāgatāya bodhiyā buddhabhāvaṃ maññamāno paṭijānāti. <hi rend="bold">Bodhikaraṇīyaṃ karotī</hi>ti puṭṭho tasmiṃ khaṇe kiccābhāvena paṭikkhipati. Dutiyaṃ puṭṭho yadi na kareyya, buddhoti na vucceyya. Yasmā avassaṃ karissati, tasmā karotiyeva nāmāti paṭijānāti. Puna lesokāsaṃ adatvā puṭṭho paṭikkhipati. Paccuppannapañho saddhiṃ saṃsandanāya uttānatthova.</p>

<p rend="bodytext" n="399"><hi rend="paranum">399</hi><hi rend="dot">.</hi> Tisso bodhiyo ekato katvā puṭṭho sabbaññutaññāṇaṃ sandhāya tīhipi buddhoti vattabbabhāvato paṭijānāti. Puna tīhiti puṭṭho sabbāsaṃ <pb ed="M" n="0.0181" /> ekakkhaṇe abhāvā paṭikkhipati. Dutiyaṃ puṭṭho atītānāgatapaccuppannassa sabbaññutaññāṇassa vasena paṭijānāti. Puna lesokāsaṃ adatvā satataṃ samitanti puṭṭho paṭikkhipati.</p>

<p rend="bodytext"><hi rend="bold">Na battabbaṃ bodhiyā</hi>ti pucchā paravādissa, bodhiyā abhāvakkhaṇe abuddhabhāvāpattito paṭiññā sakavādissa. <hi rend="bold">Nanu bodhipaṭilābhā</hi>ti pañhe pana yasmiṃ santāne bodhisaṅkhātaṃ <pb ed="P" n="0.0077" /> maggañāṇaṃ uppannaṃ, tattha buddhoti sammutisabbhāvato paṭiññā tasseva. Tassa adhippāyaṃ ajānitvā hañcīti laddhiṭṭhapanā paravādissa. Idānissa asallakkhaṇaṃ pākaṭaṃ kātuṃ <hi rend="bold">bodhipaṭilābhā buddhoti bodhiyā buddho</hi>ti pucchā sakavādissa. Tassattho – ‘‘kiṃ te yasmā bodhipaṭilābhā buddho, tasmā bodhiyā buddho’’ti. Itaro ‘‘bodhipaṭilābho nāma bodhiyā uppajjitvā niruddhāyapi santāne uppannabhāvoyeva. Bodhi nāma maggakkhaṇe ñāṇa’’nti imaṃ vibhāgaṃ asallakkhentova puna paṭijānāti. Tato sakavādinā <hi rend="bold">bodhipaṭilābhā bodhī</hi>ti puṭṭho vacanokāsaṃ alabhanto paṭikkhipatīti.</p>

<p rend="centre">Bodhiyābuddhotikathāvaṇṇanā.</p>

<p rend="bodytext">Iti imā tissopi kathā uttarāpathakānaṃyeva.</p>

<p rend="title">7. Lakkhaṇakathāvaṇṇanā</p>

<p rend="bodytext" n="400"><hi rend="paranum">400</hi><hi rend="dot">.</hi> Idāni <pb ed="V" n="0.0177" /> lakkhaṇakathā nāma hoti. Tattha ‘‘yehi samannāgatassa mahāpurisassa dveva gatiyo bhavantī’’ti (dī. ni. 1.258) imaṃ suttaṃ ayoniso gahetvā lakkhaṇasamannāgato bodhisattova hotīti yesaṃ laddhi, seyyathāpi etarahi uttarāpathakānaṃ; te sandhāya pucchā sakavādissa, paṭiññā itarassa.</p>

<p rend="bodytext"><hi rend="bold">Cakkavattisatto</hi>ti pañhesu yasmā cakkavattī sattopi ca bodhisattopi, tasmā abodhisattaṃ sandhāya paṭikkhipati. Bodhisattaṃ sandhāya paṭijānāti.</p>

<p rend="bodytext" n="402"><hi rend="paranum">402</hi><hi rend="dot">.</hi><hi rend="bold">Dvattiṃsimānī</hi>tisuttaṃ <pb ed="M" n="0.0182" /> bodhisattameva sandhāya vuttaṃ. So hi pacchime bhave buddho hoti, itaresu cakkavattī, tasmā ābhatampi anābhatasadisamevāti.</p>

<p rend="centre">Lakkhaṇakathāvaṇṇanā.</p>

<p rend="title">8. Niyāmokkantikathāvaṇṇanā</p>

<p rend="bodytext" n="403"><hi rend="paranum">403</hi><hi rend="dot">.</hi> Idāni <pb ed="P" n="0.0078" /> niyāmokkantikathā nāma hoti. Tattha yesaṃ ghaṭikārasutte jotipālassa pabbajjaṃ sandhāya ‘‘bodhisatto kassapabhagavato pāvacane okkantaniyāmo caritabrahmacariyo’’ti laddhi, seyyathāpi etarahi andhakānaṃ; te sandhāya <hi rend="bold">bodhisatto</hi>ti pucchā sakavādissa, laddhiyaṃ ṭhatvā paṭiññā itarassa. Tato yasmā niyāmoti vā brahmacariyanti vā ariyamaggassa nāmaṃ, bodhisattānañca ṭhapetvā pāramīpūraṇaṃ aññā niyāmokkanti nāma natthi. Yadi bhaveyya, bodhisatto sotāpanno sāvako bhaveyya. Na cetamevaṃ. Kevalañhi naṃ buddhā attano ñāṇabale ṭhatvā – ‘‘ayaṃ buddho bhavissatī’’ti byākaronti, tasmā puna <hi rend="bold">bodhisatto</hi>ti anuyogo sakavādissa. Pacchimabhavaṃ sandhāya paṭikkhepo itarassa. Dutiyapañhe jotipālakālaṃ sandhāya paṭiññā tasseva. <hi rend="bold">Sāvako hutvā</hi>tiādīsupi eseva nayo. <hi rend="bold">Anussaviyo</hi>ti <pb ed="V" n="0.0178" /> anussavena paṭividdhadhammo. Pacchimabhavaṃ sandhāya paṭikkhipitvā jotipālakāle anussavaṃ sandhāya paṭijānāti.</p>

<p rend="bodytext" n="404"><hi rend="paranum">404</hi><hi rend="dot">.</hi><hi rend="bold">Aññaṃ satthāra</hi>ntiāḷārañca rāmaputtañca sandhāya vuttaṃ. <hi rend="bold">Āyasmā ānando</hi>tiādi ‘‘okkantaniyāmāva sāvakā honti, na itare okkantaniyāmā evarūpā hontī’’ti dassetuṃ vuttaṃ.</p>

<p rend="bodytext"><hi rend="bold">Sāvako jātiṃ vītivatto</hi>ti yāya jātiyā sāvako, taṃ vītivatto aññasmiṃ bhave asāvako hotīti pucchati. Itaro sotāpannādīnaṃ sotāpannādisāvakabhāvato paṭikkhipati. Sesamettha uttānatthamevāti.</p>

<p rend="centre">Niyāmokkantikathāvaṇṇanā.</p>

<p rend="title">9. Aparāpi samannāgatakathāvaṇṇanā</p>

<p rend="bodytext" n="406"><hi rend="paranum">406</hi><hi rend="dot">.</hi> Idāni <pb ed="M" n="0.0183" /> aparāpi samannāgatakathā nāma hoti. Tattha yesaṃ ‘‘catutthamaggaṭṭho puggalo pattidhammavasena tīhi phalehi samannāgato’’ti laddhi, seyyathāpi etarahi andhakānaṃ <pb ed="P" n="0.0079" />; te sandhāya pucchā sakavādissa, paṭiññā itarassa. Sesamettha heṭṭhā catūhi phalehi samannāgatakathāyaṃ vuttanayeneva veditabbanti.</p>

<p rend="centre">Aparāpi samannāgatakathāvaṇṇanā.</p>

<p rend="title">10. Sabbasaṃyojanappahānakathāvaṇṇanā</p>

<p rend="bodytext" n="413"><hi rend="paranum">413</hi><hi rend="dot">.</hi> Idāni saṃyojanappahānakathā nāma hoti. Tattha yesaṃ ‘‘nippariyāyeneva sabbasaṃyojanappahānaṃ <pb ed="V" n="0.0179" /> arahatta’’nti laddhi, seyyathāpi etarahi andhakānaṃ; te sandhāya pucchā sakavādissa, paṭiññā itarassa. Puna <hi rend="bold">sabbe saṃyojanā</hi>ti puṭṭho heṭṭhā vuttamaggattayena pahīne sandhāya paṭikkhipati. Dutiyaṃ puṭṭho tena maggena appahīnassa abhāvā paṭijānāti. <hi rend="bold">Sakkāyadiṭṭhi</hi>ādīsupi paṭhamamaggena pahīnabhāvaṃ sandhāya paṭikkhipati, catutthamaggena anavasesappahānaṃ sandhāya paṭijānāti. Eseva nayo sabbatthāti.</p>

<p rend="centre">Sabbasaṃyojanappahānakathāvaṇṇanā.</p>

<p rend="centre">Catuttho vaggo.</p>

<p rend="chapter">5. Pañcamavaggo</p>

<p rend="title">1. Vimuttikathāvaṇṇanā</p>

<p rend="bodytext" n="418"><hi rend="paranum">418</hi><hi rend="dot">.</hi> Idāni <pb ed="P" n="0.0080" /> vimuttikathā nāma hoti. Tattha vipassanā, maggo, phalaṃ, paccavekkhaṇanti catunnaṃ ñāṇānaṃ vimuttiñāṇanti nāmaṃ. Tesu vipassanāñāṇaṃ niccanimittādīhi vimuttattā, tadaṅgavimuttibhāvena vā vimuttattā vimuttiñāṇaṃ. Maggo <pb ed="M" n="0.0184" /> samucchedavimutti, phalaṃ paṭippassaddhivimutti, paccavekkhaṇañāṇaṃ pana vimuttiṃ jānātīti <hi rend="bold">vimuttiñāṇaṃ</hi>. Evaṃ catubbidhe vimuttiñāṇe nippariyāyena phalañāṇameva vimutti. Sesāni ‘‘vimuttānī’’ti vā ‘‘avimuttānī’’ti vā na vattabbāni. Tasmā ‘‘idaṃ nāma vimuttiñāṇaṃ vimutta’’nti avatvā aviseseneva ‘‘vimuttiñāṇaṃ vimutta’’nti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā paravādissa. Puna <hi rend="bold">yaṃkiñcī</hi>ti puṭṭho paccavekkhaṇādīni sandhāya paṭikkhipati. <hi rend="bold">Paṭipannassā</hi>ti puṭṭho maggañāṇassa anāsavataṃ sandhāya paṭijānāti. Yasmā pana taṃ sotāpannassa phale ṭhitassa ñāṇaṃ na hoti, tasmā vimuttaṃ nāma na hotīti codanatthaṃ puna sakavādī <hi rend="bold">sotāpannassā</hi>tiādimāha. Iminā upāyena sabbattha attho veditabbo.</p>

<p rend="centre">Vimuttikathāvaṇṇanā.</p>

<p rend="title">2. Asekhañāṇakathāvaṇṇanā</p>

<p rend="bodytext" n="421"><hi rend="paranum">421</hi><hi rend="dot">.</hi> Idāni <pb ed="V" n="0.0180" /> asekhakathā nāma hoti. Tattha yasmā ānandattherādayo sekhā ‘‘uḷāro bhagavā’’tiādinā nayena asekhe jānanti, tasmā <pb ed="P" n="0.0081" /> ‘‘sekhassa asekhañāṇaṃ atthī’’ti yesaṃ laddhi, seyyathāpi uttarāpathakānaṃ; te sandhāya pucchā sakavādissa, paṭiññā itarassa. <hi rend="bold">Jānāti passatī</hi>ti idaṃ attanā adhigatassa jānanavasena vuttaṃ. <hi rend="bold">Gotrabhuno</hi>tiādi heṭṭhimāya bhūmiyaṃ ṭhitassa uparūpariñāṇassa abhāvadassanatthaṃ vuttaṃ. <hi rend="bold">Nanu āyasmā ānando sekho ‘‘uḷāro bhagavā’’ti jānātī</hi>ti paravādī asekhe bhagavati pavattattā taṃ asekhañāṇanti icchati, na panetaṃ asekhaṃ. Tasmā evaṃ patiṭṭhāpitāpi laddhi appatiṭṭhāpitāva hotīti.</p>

<p rend="centre">Asekhañāṇakathāvaṇṇanā.</p>

<p rend="title">3. Viparītakathāvaṇṇanā</p>

<p rend="bodytext" n="424"><hi rend="paranum">424</hi><hi rend="dot">.</hi> Idāni viparītakathā nāma hoti. Tattha ‘‘yvāyaṃ pathavīkasiṇe pathavīsaññī samāpajjati, tassa taṃ ñāṇaṃ viparītañāṇa’’nti yesaṃ laddhi, seyyathāpi <pb ed="M" n="0.0185" /> andhakānaṃ, te sandhāya pucchā sakavādissa, paṭiññā itarassa. Pathaviṃ nissāya uppannanimittañhi na pathavīyeva, tatra cāyaṃ pathavīsaññī. Tasmā viparītañāṇanti ayametassa adhippāyo. Tato sakavādī ‘‘lakkhaṇapathavīpi sasambhārapathavīpi nimittapathavīpi pathavīdevatāpi sabbā pathavīyeva, tāsu pathavīti ñāṇaṃ viparītaṃ na hoti. Anicce niccantiādivipariyeso pana viparītañāṇaṃ nāma. Kiṃ te idaṃ etesu aññatara’’nti codetuṃ <hi rend="bold">anicce nicca</hi>ntiādimāha. Itaro vipallāsalakkhaṇābhāvaṃ sandhāya paṭikkhipati, pathavīnimittaṃ sandhāya paṭijānāti.</p>

<p rend="bodytext"><hi rend="bold">Kusala</hi>nti sekkhaputhujjanānaṃ ñāṇaṃ sandhāya vuttaṃ. <hi rend="bold">Atthi arahato</hi>ti pañhesupi vipallāsalakkhaṇābhāvena paṭikkhipati. Pathavīnimittaṃ sandhāya paṭijānāti. <hi rend="bold">Sabbeva pathavī</hi>ti sabbaṃ taṃ pathavīkasiṇaṃ lakkhaṇapathavīyeva <pb ed="P" n="0.0082" /> hotīti pucchati. Sakavādī tathā abhāvato paṭikkhipati. <hi rend="bold">Nanu pathavī atthi, atthi ca koci pathaviṃ pathavito samāpajjatī</hi>ti pucchā sakavādissa <pb ed="V" n="0.0181" />. Tassattho – nanu nimittapathavī atthi, atthi ca koci taṃ pathaviṃ pathavitoyeva samāpajjati, na āpato vā tejato vāti. <hi rend="bold">Pathavī atthī</hi>tiādi ‘‘yadi yaṃ yathā atthi, taṃ tathā samāpajjantassa ñāṇaṃ viparītaṃ hoti, nibbānaṃ atthi, tampi samāpajjantassa sabbavipariyesasamugghātanaṃ maggañāṇampi te viparītaṃ hotū’’ti dassanatthaṃ vuttanti.</p>

<p rend="centre">Viparītakathāvaṇṇanā.</p>

<p rend="title">4. Niyāmakathāvaṇṇanā</p>

<p rend="bodytext" n="428-431"><hi rend="paranum">428-431</hi><hi rend="dot">.</hi> Idāni niyāmakathā nāma hoti. Tattha yo puggalo sammattaniyāmaṃ okkamissati, taṃ ‘‘bhabbo esa dhammaṃ abhisametu’’nti yasmā bhagavā jānāti, tasmā ‘‘aniyatassa puthujjanasseva sato puggalassa niyāmagamanāya ñāṇaṃ atthī’’ti yesaṃ laddhi, seyyathāpi etarahi uttarāpathakānaṃ; te sandhāya <hi rend="bold">aniyatassā</hi>ti pucchā sakavādissa. Tattha <hi rend="bold">niyāmagamanāyā</hi>ti niyāmo vuccati maggo, maggagamanāya maggokkamanāyāti attho. Yaṃ panassa ñāṇaṃ disvā bhagavā ‘‘bhabbo aya’’nti jānāti, taṃ sandhāya paṭiññā paravādissa.</p>

<p rend="bodytext">Athassa <pb ed="M" n="0.0186" /> sakavādī ayuttavāditaṃ dīpetuṃ <hi rend="bold">niyatassā</hi>ti viparītānuyogamāha. Tattha paṭhamapañhe maggena niyatassa aniyāmagamanāya ñāṇaṃ nāma natthīti paṭikkhipati. Dutiye natthibhāvena paṭijānāti. Tatiye aniyatassa natthīti puṭṭhattā laddhivirodhena paṭikkhipati. Puna paṭhamapañhameva catutthaṃ katvā niyatassa niyāmagamanādivasena tayo pañhā katā. Tesu paṭhame yasmā ādimaggena niyatassa puna tadatthāya ñāṇaṃ natthi, tasmā paṭikkhipati. Dutiye <pb ed="P" n="0.0083" /> natthibhāveneva paṭijānāti. Tatiye laddhivirodheneva paṭikkhipati. Puna paṭhamapañhaṃ aṭṭhamaṃ katvā aniyatassa aniyāmagamanādivasena tayo pañhā katā. Tesaṃ attho vuttanayeneva veditabbo. Puna paṭhamapañhameva dvādasamaṃ katvā taṃmūlakā <hi rend="bold">atthi niyāmo</hi>tiādayo pañhā katā. Tattha yasmā niyāmagamanāya ñāṇaṃ nāma maggañāṇameva hoti, tasmā taṃ sandhāya <hi rend="bold">atthi niyāmo</hi>ti vuttaṃ. Itaro pana niyāmoti vutte paṭikkhipati, ñāṇanti vutte paṭijānāti. <hi rend="bold">Satipaṭṭhānā</hi>dīsupi <pb ed="V" n="0.0182" /> eseva nayo. Paccanīkaṃ uttānatthameva. <hi rend="bold">Gotrabhuno</hi>tiādi yena yaṃ appattaṃ, tassa taṃ natthīti dassanatthaṃ vuttaṃ. <hi rend="bold">Bhagavā jānātī</hi>ti attano ñāṇabalena jānāti, na tassa niyāmagamanañāṇasabbhāvato. Tasmā iminā kāraṇena patiṭṭhitāpissa laddhi appatiṭṭhitāyevāti.</p>

<p rend="centre">Niyāmakathāvaṇṇanā.</p>

<p rend="title">5. Paṭisambhidākathāvaṇṇanā</p>

<p rend="bodytext" n="432-433"><hi rend="paranum">432-433</hi><hi rend="dot">.</hi> Idāni paṭisambhidākathā nāma hoti. Tattha yesaṃ ‘‘yaṃkiñci ariyānaṃ ñāṇaṃ, sabbaṃ lokuttaramevā’’ti gahetvā ‘‘sabbaṃ ñāṇaṃ paṭisambhidā’’ti laddhi, seyyathāpi andhakānaṃ; te sandhāya pucchā sakavādissa, paṭiññā itarassa. <hi rend="bold">Sammutiñāṇa</hi>pañhesu pathavīkasiṇasammutiyaṃ samāpattiñāṇaṃ sandhāya paṭikkhipati, niruttiñāṇaṃ sandhāya paṭijānāti. Ye keci sammutinti pañhe puthujjane sandhāya paṭikkhipati. Cetopariyāyapañhesu puthujjanassa ñāṇaṃ sandhāya paṭikkhipati, ariyassa ñāṇaṃ sandhāya paṭijānāti. <hi rend="bold">Sabbā paññā</hi>tipañhesu kasiṇasamāpattipañhaṃ sandhāya paṭikkhipati, lokuttaraṃ sandhāya paṭijānāti. <hi rend="bold">Pathavīkasiṇasamāpatti</hi>ntiādi ‘‘yā etesu ettakesu ṭhānesu paññā, kiṃ sabbā sā paṭisambhidā’’ti pucchanatthaṃ vuttaṃ. <hi rend="bold">Tena</hi><pb ed="M" n="0.0187" /><hi rend="bold">hi sabbaṃ ñāṇa</hi>nti yasmā sabbā lokuttarapaññā paṭisambhidā <pb ed="P" n="0.0084" />, tasmā sabbanti vacanaṃ sāmaññaphalena saddhiṃ patiṭṭhāpetīti.</p>

<p rend="centre">Paṭisambhidākathāvaṇṇanā.</p>

<p rend="title">6. Sammutiñāṇakathāvaṇṇanā</p>

<p rend="bodytext" n="434-435"><hi rend="paranum">434-435</hi><hi rend="dot">.</hi> Idāni sammutiñāṇakathā nāma hoti. Tattha sammutisaccaṃ paramatthasaccanti dve <pb ed="V" n="0.0183" /> saccāni. Ye pana evaṃ vibhāgaṃ akatvā saccanti vacanasāmaññena sammutiñāṇampi ‘‘saccārammaṇamevā’’ti vadanti, seyyathāpi andhakā; te ayuttavādinoti tesaṃ vādavisodhanatthaṃ ayaṃ kathā āraddhā. Tattha <hi rend="bold">na vattabba</hi>nti pucchā paravādissa, paramatthasaccaṃ sandhāya paṭiññā sakavādissa. <hi rend="bold">Sammutisaccamhī</hi>ti sammutiṃ anupaviṭṭhe saccamhi. Paccatte vā bhummavacanaṃ, sammutisaccanti attho. <hi rend="bold">Sammutiñāṇaṃ saccārammaṇaññevā</hi>ti pucchā sakavādissa, paṭiññā itarassa. Tato naṃ ‘‘yadi taṃ avisesena saccārammaṇaññeva, tena ñāṇena dukkhapariññādīni kareyyā’’ti codetuṃ <hi rend="bold">tena ñāṇenā</hi>tiādimāha.</p>

<p rend="centre">Sammutiñāṇakathāvaṇṇanā.</p>

<p rend="title">7. Cittārammaṇakathāvaṇṇanā</p>

<p rend="bodytext" n="436-438"><hi rend="paranum">436-438</hi><hi rend="dot">.</hi> Idāni cittārammaṇakathā nāma hoti. Tattha cetopariyāye ñāṇanti vacanamattameva gahetvā ‘‘taṃ ñāṇaṃ cittārammaṇamevā’’ti yesaṃ laddhi, seyyathāpi etarahi andhakānaṃ; te sandhāya pucchā sakavādissa, paṭiññā itarassa. Athassa ‘‘yo sarāgādivasena cittaṃ jānāti, tassa rāgādayopi ārammaṇā honti, tasmā na vattabbaṃ taṃ cittārammaṇaññevā’’ti codanatthaṃ <hi rend="bold">nanu atthi kocī</hi>tiādi āraddhaṃ. <hi rend="bold">Phassārammaṇe</hi>ti <pb ed="P" n="0.0085" /> phassasaṅkhāte ārammaṇe. <hi rend="bold">Vedanārammaṇe</hi>tiādīsupi eseva nayo. Puna <hi rend="bold">phassārammaṇe ñāṇaṃ na vattabba</hi>nti puṭṭho phassassa phusanalakkhaṇaṃ <pb ed="M" n="0.0188" /> manasikaroto phassovārammaṇaṃ hotīti paṭijānāti. <hi rend="bold">Kiṃ panetaṃ phassapariyāye ñāṇa</hi>nti puṭṭho pana tādisassa suttapadassa abhāvā paṭikkhipati. Vedanādīsupi eseva nayo. Idāni yaṃ nissāya laddhi, tadeva dassetvā laddhiṃ patiṭṭhāpetuṃ <hi rend="bold">nanu cetopariyāye ñāṇa</hi>ntiādimāha. Sā panesā vacanamattābhinivesena patiṭṭhāpitāpi appatiṭṭhāpitāva hotīti.</p>

<p rend="centre">Cittārammaṇakathāvaṇṇanā.</p>

<p rend="title">8. Anāgatañāṇakathāvaṇṇanā</p>

<p rend="bodytext" n="439-440"><hi rend="paranum">439-440</hi><hi rend="dot">.</hi> Idāni <pb ed="V" n="0.0184" /> anāgatañāṇakathā nāma hoti. Tattha anāgataṃ nāma antarampi atthi, anantarampi. Tesu anantare ekanteneva ñāṇaṃ natthi. Yathā ca anantare, tathā ekavīthiekajavanapariyāpannepi. Tattha ye sabbasmimpi anāgate ñāṇaṃ icchanti, seyyathāpi andhakā; te sandhāya pucchā sakavādissa, paṭiññā itarassa. Atha naṃ ‘‘yaṃ te anāgate ñāṇaṃ, kiṃ tena anantaraṃ anāgataṃ mūlādivasena jānātī’’ti codetuṃ <hi rend="bold">anāgataṃ mūlato</hi>tiādimāha. Tattha <hi rend="bold">mūlato</hi>tiādīni sabbāni kāraṇavevacanāneva. Kāraṇañhi yaṃ attano phalaṃ karoti, taṃ tattha mūlayati patiṭṭhātīti <hi rend="bold">mūlaṃ</hi>. Tato ca taṃ hinoti pavattayatīti <hi rend="bold">hetu</hi>. Tadeva taṃ nideti ‘‘handa naṃ gaṇhathā’’ti. Niyyāteti viyāti <hi rend="bold">nidānaṃ</hi>. Tato taṃ sambhavatīti <hi rend="bold">sambhavo</hi>. Pabhavatīti <hi rend="bold">pabhavo</hi>. Tattha ca taṃ samuṭṭhāti, taṃ vā naṃ samuṭṭhāpetīti <hi rend="bold">samuṭṭhānaṃ</hi>. Tadeva naṃ āharatīti <hi rend="bold">āhāro</hi>. Tañcassa apariccajitabbaṭṭhena <hi rend="bold">ārammaṇaṃ</hi>. Tadeva cetaṃ paṭicca etīti <hi rend="bold">paccayo</hi>. Tato naṃ samudetīti <hi rend="bold">samudayo</hi>ti vuccati. Yasmā <pb ed="P" n="0.0086" /> pana anantaraṃ cittaṃ etehākārehi na sakkā jānituṃ, tasmā <hi rend="bold">na heva</hi>nti paṭikkhipati. <hi rend="bold">Anāgataṃ hetupaccayata</hi>nti yā anantarānāgate citte hetupaccayatā, taṃ jānāti. Ye tattha dhammā hetupaccayā honti, te jānātīti attho. Sesapadesupi eseva nayo. <hi rend="bold">Gotrabhuno</hi>tiādi yasmiṃ anāgate ñāṇaṃ na uppajjati, taṃ sarūpato dassetuṃ vuttaṃ. <hi rend="bold">Pāṭaliputtassā</hi>ti <pb ed="M" n="0.0189" /> suttaṃ yasmiṃ anāgate ñāṇaṃ uppajjati, taṃ dassetuṃ āhaṭaṃ. Yasmā panetaṃ na sabbasmiṃ anāgate ñāṇassa sādhakaṃ; tasmā anāhaṭamevāti.</p>

<p rend="centre">Anāgatañāṇakathāvaṇṇanā.</p>

<p rend="title">9. Paṭuppannañāṇakathāvaṇṇanā</p>

<p rend="bodytext" n="441-442"><hi rend="paranum">441-442</hi><hi rend="dot">.</hi> Idāni paṭuppannañāṇakathā nāma hoti. Tattha yesaṃ ‘‘sabbasaṅkhāresu aniccato diṭṭhesu tampi ñāṇaṃ aniccato diṭṭhaṃ hotī’’ti vacanaṃ nissāya ‘‘avisesena sabbasmiṃ paccuppanne ñāṇaṃ atthī’’ti laddhi, seyyathāpi andhakānaṃ; te sandhāya <hi rend="bold">paṭuppanne</hi>ti pucchā <pb ed="V" n="0.0185" /> sakavādissa, paṭiññā itarassa. Atha naṃ ‘‘yadi avisesena paṭuppanne ñāṇaṃ atthi, khaṇapaccuppannepi tena bhavitabbaṃ. Evaṃ sante dvinnaṃ ñāṇānaṃ ekato abhāvā teneva ñāṇena taṃ jānitabbaṃ hotī’’ti codanatthaṃ <hi rend="bold">tenā</hi>ti anuyogo sakavādissa. Tattha paṭhamapañhe teneva taṃ jānituṃ na sakkāti paṭikkhepo itarassa. Dutiyapañhe santatiṃ sandhāya paṭiññā tasseva. Paṭipāṭito bhaṅgaṃ passanto bhaṅgānupassaneneva bhaṅgānupassanāñāṇaṃ passatīti adhippāyo. <hi rend="bold">Tena ñāṇena taṃ ñāṇaṃ jānātī</hi>tiādīsupi eseva nayo. <hi rend="bold">Tena phassena taṃ phassa</hi>ntiādīnissa lesokāsanivāraṇatthaṃ vuttāni <pb ed="P" n="0.0087" />. Yaṃ panetena laddhipatiṭṭhāpanatthaṃ <hi rend="bold">nanu sabbasaṅkhāre</hi>tiādi vuttaṃ. Tattha nayato taṃ ñāṇaṃ diṭṭhaṃ hoti, na ārammaṇatoti adhippāyena paṭiññā sakavādissa. Tasmā evaṃ patiṭṭhitāpissa laddhi appatiṭṭhitāva hoti.</p>

<p rend="centre">Paṭuppannañāṇakathāvaṇṇanā.</p>

<p rend="title">10. Phalañāṇakathāvaṇṇanā</p>

<p rend="bodytext" n="443-444"><hi rend="paranum">443-444</hi><hi rend="dot">.</hi> Idāni phale ñāṇakathā nāma hoti. Tattha ‘‘buddhāpi sattānaṃ ariyaphalappattiyā dhammaṃ desenti sāvakāpi, iti iminā sāmaññena <pb ed="M" n="0.0190" /> buddhānaṃ viya sāvakānampi tena tena sattena pattabbe phale ñāṇaṃ atthī’’ti yesaṃ laddhi, seyyathāpi andhakānaṃ; te sandhāya <hi rend="bold">sāvakassā</hi>ti pucchā sakavādissa, paṭiññā itarassa. Atha naṃ ‘‘yadi sāvakassa phale ñāṇaṃ atthi, yathā buddhā samānepi sotāpattiphale attano ñāṇabalena ‘ayaṃ ekabījī, ayaṃ kolaṃkolo, ayaṃ sattakkhattuparamo’ti phalassakataṃ paññapenti, kiṃ te evaṃ sāvakopī’’ti codetuṃ <hi rend="bold">sāvako phalassa kataṃ paññapetī</hi>ti āha. Itaro paṭikkhipati.</p>

<p rend="bodytext"><hi rend="bold">Atthi sāvakassa phalaparopariyattī</hi>tiādi phale ñāṇassa atthitāya paccayapucchanatthaṃ vuttaṃ. Ayañhettha adhippāyo – buddhānaṃ ‘‘idaṃ phalaṃ paraṃ, idaṃ opara’’nti evaṃ phalānaṃ uccāvacabhāvajānanasaṅkhātā phale paropariyatti nāma atthi. Tathā indriyapuggalaparopariyattiyo, tāsaṃ <pb ed="V" n="0.0186" /> atthitāya tassa tassa puggalassa tesaṃ tesaṃ indriyānaṃ vasena taṃ taṃ phalaṃ jānanti, kiṃ te sāvakassāpi etā paropariyattiyo atthīti.</p>

<p rend="bodytext"><hi rend="bold">Atthi sāvakassa khandhapaññattī</hi>tiādīnipi ‘‘yadi te sāvakassa buddhānaṃ viya phale ñāṇaṃ atthi, imā hi pissa paññattīhi <pb ed="P" n="0.0088" /> bhavitabbaṃ. Kimassa tā atthi, sakkoti so etā paññattiyo attano balena jānituṃ vā paññapetuṃ vā’’ti codanatthaṃ vuttāni. <hi rend="bold">Sāvako jino</hi>tiādi ‘‘yadi sāvakassa buddhānaṃ viya phale ñāṇaṃ atthi, evaṃ sante sveva jino’’ti codanatthaṃ vuttaṃ. <hi rend="bold">Sāvako anuppannassā</hi>ti pañhepi ayameva nayo. <hi rend="bold">Aññāṇī</hi>ti pañhe avijjāsaṅkhātassa aññāṇassa vihatattā paṭikkhitto, na panassa buddhānaṃ viya phale ñāṇaṃ atthi. Tasmā appatiṭṭhitova paravādīvādoti.</p>

<p rend="centre">Phalañāṇakathāvaṇṇanā.</p>

<p rend="centre">Pañcamo vaggo.</p>

<p rend="centre">Mahāpaṇṇāsako samatto.</p>

<p rend="chapter">6. Chaṭṭhavaggo</p>

<p rend="title">1. Niyāmakathāvaṇṇanā</p>

<p rend="bodytext" n="445-447"><hi rend="paranum">445-447</hi><hi rend="dot">.</hi> Idāni <pb ed="M" n="0.0191" /><pb ed="P" n="0.0089" /> niyāmakathā nāma hoti. Tattha <hi rend="bold">niyāmo</hi>ti ‘‘bhabbo niyāmaṃ okkamituṃ kusalesu dhammesu sammatta’’nti (pu. pa. 13) vacanato ariyamaggo vuccati. Yasmā pana tasmiṃ uppajjitvā niruddhepi puggalo aniyato nāma na hoti, tasmā ‘‘so niyāmo niccaṭṭhena asaṅkhato’’ti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Tato ‘‘yadi so asaṅkhato, evarūpena tena bhavitabba’’nti dīpento <hi rend="bold">nibbāna</hi>ntiādimāha. Saṃsandanapucchā uttānatthāyeva.</p>

<p rend="bodytext"><hi rend="bold">Atthi</hi><pb ed="V" n="0.0187" /><hi rend="bold">kecī</hi>tiādi niyāmassa saṅkhatabhāvadīpanatthaṃ vuttaṃ. <hi rend="bold">Maggo asaṅkhato</hi>tipañhe tassa uppādanirodhabhāvato paṭikkhipatīti. <hi rend="bold">Niyāmo saṅkhato</hi>tipañhe niruddhepi magge niyāmassa atthitaṃ sandhāya paṭikkhipati. <hi rend="bold">Sotāpattiniyāmo</hi>tiādipañhesupi anulomato ca paṭilomato ca imināva nayena attho veditabbo. <hi rend="bold">Pañca asaṅkhatānī</hi>ti puṭṭho pañcannaṃ asaṅkhatānaṃ āgataṭṭhānaṃ apassanto paṭikkhipati. Dutiyaṃ puṭṭho catunnaṃ sammattaniyāmānaṃ niyāmavacanato nibbānassa ca asaṅkhatabhāvato paṭijānāti. Micchattaniyāmapañho niyāmavacanamattena asaṅkhatatāya ayuttabhāvadīpanatthaṃ vuttoti.</p>

<p rend="centre">Niyāmakathāvaṇṇanā.</p>

<p rend="title">2. Paṭiccasamuppādakathāvaṇṇanā</p>

<p rend="bodytext" n="448"><hi rend="paranum">448</hi><hi rend="dot">.</hi> Idāni paṭiccasamuppādakathā nāma hoti. Tattha yesaṃ nidānavagge ‘‘uppādā vā tathāgatānaṃ anuppādā vā tathāgatānaṃ <pb ed="P" n="0.0090" /> ṭhitāva sā dhātu dhammaṭṭhitatā’’tiādivacanato (saṃ. ni. 2.20) ‘‘paṭiccasamuppādo asaṅkhato’’ti laddhi, seyyathāpi pubbaseliyānañca mahisāsakānañca; te sandhāya pucchā sakavādissa, paṭiññā itarassa.</p>

<p rend="bodytext" n="449"><hi rend="paranum">449</hi><hi rend="dot">.</hi><hi rend="bold">Avijjā</hi><pb ed="M" n="0.0192" /><hi rend="bold">asaṅkhatā</hi>ti ādayo pañhā avijjādīnaṃyeva paṭiccasamuppādabhāvadassanatthaṃ vuttā. Yena panatthena tattha ekekaṃ aṅgaṃ ‘‘paṭiccasamuppādo’’ti vuccati, so paṭiccasamuppādavibhaṅge vuttoyeva.</p>

<p rend="bodytext" n="451"><hi rend="paranum">451</hi><hi rend="dot">.</hi><hi rend="bold">Avijjāpaccayā saṅkhārāti yā tattha dhammaṭṭhitatā</hi>tiādi yena suttena laddhi patiṭṭhāpitā, tasseva atthadassanena laddhibhindanatthaṃ vuttaṃ. Ayañhettha attho – yā ayaṃ heṭṭhā ‘‘ṭhitāva sā dhātu dhammaṭṭhitatā dhammaniyāmatā’’ti vuttā na sā aññatra avijjādīhi visuṃ ekā atthi. Avijjādīnaṃ pana paccayānaṃyevetaṃ nāmaṃ. Uppannepi hi tathāgate anuppannepi avijjāto saṅkhārā sambhavanti, saṅkhārādīhi ca viññāṇādīni, tasmā ‘‘avijjāpaccayā saṅkhārā’’ti <pb ed="V" n="0.0188" /> yā etasmiṃ pade saṅkhāradhammānaṃ kāraṇaṭṭhena ṭhitatāti dhammaṭṭhitatā. Tesaṃyeva ca dhammānaṃ kāraṇaṭṭheneva niyāmatāti dhammaniyāmatāti avijjā vuccati. Sā ca asaṅkhatā, nibbānañca asaṅkhatanti pucchati. Paravādī laddhivasena paṭijānitvā puna <hi rend="bold">dve asaṅkhatānī</hi>ti puṭṭho suttābhāvena paṭikkhipitvā laddhivaseneva paṭijānāti. Sesapadesupi eseva nayo. Heṭṭhā vuttasadisaṃ pana tattha vuttanayeneva veditabbanti.</p>

<p rend="centre">Paṭiccasamuppādakathāvaṇṇanā.</p>

<p rend="title">3. Saccakathāvaṇṇanā</p>

<p rend="bodytext" n="452-454"><hi rend="paranum">452-454</hi><hi rend="dot">.</hi> Idāni saccakathā nāma hoti. Tattha yesaṃ ‘‘cattārimāni, bhikkhave, tathāni avitathānī’’ti (saṃ. ni. 5.1090) suttaṃ nissāya ‘‘cattāri saccāni niccāni asaṅkhatānī’’ti laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. Ayañhissa adhippāyo – dukkhasamudayamaggesu vatthusaccaṃ saṅkhataṃ, lakkhaṇasaccaṃ <pb ed="P" n="0.0091" /> asaṅkhataṃ. Nirodhe vatthusaccaṃ nāma natthi asaṅkhatameva tanti. Tasmā <hi rend="bold">āmantā</hi>ti āha. Taṃ panassa laddhimattameva. So hi dukkhaṃ vatthusaccaṃ icchati, tathā samudayaṃ maggañca. Yāni pana nesaṃ bādhanapabhavaniyyānikalakkhaṇāni, tāni lakkhaṇasaccaṃ nāmāti, na ca bādhanalakkhaṇādīhi aññāni dukkhādīni nāma atthīti. <hi rend="bold">Tāṇānī</hi>tiādīsu adhippāyo vuttanayeneva veditabbo.</p>

<p rend="bodytext"><hi rend="bold">Dukkhasacca</hi>nti <pb ed="M" n="0.0193" /> pañhe laddhivasena lakkhaṇaṃ sandhāya paṭijānāti. <hi rend="bold">Dukkha</hi>nti pañhe vatthuṃ sandhāya paṭikkhipati. Ito paraṃ suddhikapañhā ca saṃsandanapañhā ca sabbe pāḷianusāreneva veditabbā. Avasāne laddhipatiṭṭhāpanatthaṃ āhaṭasuttaṃ atthassa micchā gahitattā anāhaṭasadisamevāti.</p>

<p rend="centre">Saccakathāvaṇṇanā.</p>

<p rend="title">4. Āruppakathāvaṇṇanā</p>

<p rend="bodytext" n="455-456"><hi rend="paranum">455-456</hi><hi rend="dot">.</hi> Idāni <pb ed="V" n="0.0189" /> āruppakathā nāma hoti. Tattha yesaṃ ‘‘cattāro āruppā āneñjā’’ti vacanaṃ nissāya ‘‘sabbepi te dhammā asaṅkhatā’’ti laddhi, te sandhāya <hi rend="bold">ākāsānañcāyatana</hi>nti pucchā sakavādissa, paṭiññā itarassa. Sesamettha uttānatthamevāti. Sādhakasuttampi atthaṃ ajānitvā āhaṭattā anāhaṭasadisamevāti.</p>

<p rend="centre">Āruppakathāvaṇṇanā.</p>

<p rend="title">5. Nirodhasamāpattikathāvaṇṇanā</p>

<p rend="bodytext" n="457-459"><hi rend="paranum">457-459</hi><hi rend="dot">.</hi> Idāni nirodhasamāpattikathā nāma hoti. Tattha <hi rend="bold">nirodhasamāpattī</hi>ti catunnaṃ khandhānaṃ appavatti. Yasmā pana sā kariyamānā kariyati, samāpajjiyamānā samāpajjiyati, tasmā nipphannāti vuccati. Saṅkhatāsaṅkhatalakkhaṇānaṃ pana <pb ed="P" n="0.0092" /> abhāvena na vattabbā ‘‘saṅkhatāti vā asaṅkhatā’’ti vā. Tattha yesaṃ ‘‘yasmā saṅkhatā na hoti, tasmā asaṅkhatā’’ti laddhi, seyyathāpi andhakānañceva uttarāpathakānañca; te sandhāya <hi rend="bold">nirodhasamāpattī</hi>ti pucchā sakavādissa, paṭiññā itarassa. <hi rend="bold">Uppādentī</hi>tiādi samāpajjanapaṭilābhavaseneva vuttaṃ. Yathā pana rūpādayo asaṅkhatadhamme uppādenti; na tathā taṃ keci uppādenti nāma. <hi rend="bold">Nirodhā vodānaṃ vuṭṭhāna</hi>nti phalasamāpatti veditabbā. Asaṅkhatā pana taṃ <pb ed="M" n="0.0194" /> natthiyeva, tasmā paṭikkhipati. <hi rend="bold">Tena hī</hi>ti yasmā saṅkhatā na hoti, tasmā asaṅkhatāti laddhi. Idaṃ pana asaṅkhatabhāve kāraṇaṃ na hotīti vuttampi avuttasadisamevāti.</p>

<p rend="centre">Nirodhasamāpattikathāvaṇṇanā.</p>

<p rend="title">6. Ākāsakathāvaṇṇanā</p>

<p rend="bodytext" n="460-462"><hi rend="paranum">460-462</hi><hi rend="dot">.</hi> Idāni ākāsakathā nāma hoti. Tattha tividho ākāso – paricchedākāso <pb ed="V" n="0.0190" />, kasiṇugghāṭimākāso, ajaṭākāso. ‘‘Tucchākāso’’tipi tasseva nāmaṃ. Tesu paricchedākāso saṅkhato, itare <hi rend="bold">dve</hi> paññattimattā. Yesaṃ pana ‘‘duvidhopi yasmā saṅkhato na hoti, tasmā asaṅkhato’’ti laddhi, seyyathāpi uttarāpathakānaṃ mahisāsakānañca; te sandhāya <hi rend="bold">ākāso</hi>ti pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Ākāsakathāvaṇṇanā.</p>

<p rend="title">7. Ākāso sanidassanotikathāvaṇṇanā</p>

<p rend="bodytext" n="463-464"><hi rend="paranum">463-464</hi><hi rend="dot">.</hi> Idāni ākāso sanidassanotikathā nāma hoti. Tattha yesaṃ tāḷacchiddādīsu ñāṇappavattiṃ nissāya ‘‘sabbopi ajaṭākāso <pb ed="P" n="0.0093" /> sanidassano’’ti laddhi, seyyathāpi andhakānaṃ <pb ed="V" n="0.0191" />; te sandhāya <hi rend="bold">ākāso sanidassano</hi>ti pucchā sakavādissa, paṭiññā itarassa. Atha naṃ ‘‘yadi sanidassano, evaṃvidho bhaveyyā’’ti codanatthaṃ <hi rend="bold">rūpanti</hi>ādi vuttaṃ. <hi rend="bold">Cakkhuñca paṭiccā</hi>tipañhesu evarūpassa suttassa abhāvena paṭikkhipitvā tulantarikādīnaṃ upaladdhiṃ nissāya paṭijānāti. <hi rend="bold">Dvinnaṃ rukkhānaṃ antara</hi>nti ettha rukkharūpaṃ cakkhunā disvā antare rūpābhāvato ākāsanti manodvāraviññāṇaṃ uppajjati, na cakkhuviññāṇaṃ. Sesesupi eseva nayo. Tasmā asādhakametanti.</p>

<p rend="centre">Ākāso sanidassanotikathāvaṇṇanā.</p>

<p rend="title">10. Pathavīdhātusanidassanātiādikathāvaṇṇanā</p>

<p rend="bodytext" n="465-470"><hi rend="paranum">465-470</hi><hi rend="dot">.</hi> Idāni <pb ed="M" n="0.0195" /> pathavīdhātu sanidassanātiādikathā nāma hoti. Tattha yesaṃ pāsāṇaudakajālarukkhacalanānañceva pañcindriyapatiṭṭhokāsānañca vaṇṇāyatanaṃ kāyaviññattikāle hatthapādādirūpañca disvā ‘‘pathavīdhātuādayo sanidassanā’’ti laddhi, seyyathāpi andhakānaṃ; te sandhāya sabbakathāsu ādipucchā sakavādissa, paṭiññā itarassa. Sesaṃ sabbattha pāḷianusārena ceva heṭṭhā vuttanayena ca veditabbanti. <hi rend="bold">Pathavīdhātu sanidassanā</hi>ti ādiṃ katvā <hi rend="bold">kāyakammaṃ sanidassana</hi>nti pariyosānakathā niṭṭhitā.</p>

<p rend="centre">Chaṭṭho vaggo.</p>

<p rend="chapter">7. Sattamavaggo</p>

<p rend="title">1. Saṅgahitakathāvaṇṇanā</p>

<p rend="bodytext" n="471-472"><hi rend="paranum">471-472</hi><hi rend="dot">.</hi> Idāni <pb ed="P" n="0.0094" /> saṅgahitakathā nāma hoti. Tattha yasmā dāmādīhi balibaddādayo viya keci dhammā kehici dhammehi saṅgahitā nāma natthi, tasmā ‘‘natthi keci dhammā kehici dhammehi saṅgahitā, evaṃ sante ekavidhena rūpasaṅgahotiādi niratthaka’’nti yesaṃ laddhi, seyyathāpi rājagirikānañceva siddhatthikānañca; te sandhāya aññenatthena saṅgahabhāvaṃ dassetuṃ pucchā sakavādissa, attano laddhivasena paṭiññā itarassa. Idāni yenatthena saṅgaho labbhati, taṃ dassetuṃ <hi rend="bold">nanu atthi keci dhammā</hi>tiādi āraddhaṃ. Taṃ sabbaṃ heṭṭhā vuttanayattā uttānatthameva. Yā panesā paravādinā laddhipatiṭṭhāpanatthaṃ <hi rend="bold">yathā dāmena vā</hi>tiādikā upamā āhaṭā, sakavādinā taṃ anabhinanditvā appaṭikkositvā ‘‘hañci dāmena vā’’ti tassa laddhi bhinnāti veditabbā. Ayañhettha attho – yadi te dāmādīhi balibaddādayo saṅgahitā nāma, atthi keci dhammā kehici dhammehi saṅgahitāti.</p>

<p rend="centre">Saṅgahitakathāvaṇṇanā.</p>

<p rend="title">2. Sampayuttakathāvaṇṇanā</p>

<p rend="bodytext" n="473-474"><hi rend="paranum">473-474</hi><hi rend="dot">.</hi> Idāni <pb ed="M" n="0.0196" /> sampayuttakathā nāma hoti. Tattha yasmā tilamhi telaṃ viya na vedanādayo saññādīsu anupaviṭṭhā, tasmā ‘‘natthi keci dhammā kehici dhammehi sampayuttā, evaṃ sante <pb ed="V" n="0.0192" /> ñāṇasampayuttantiādi niratthakaṃ hotī’’ti yesaṃ laddhi, seyyathāpi <pb ed="P" n="0.0095" /> rājagirikasiddhatthikānaññeva; te sandhāya aññenevatthena sampayuttataṃ dassetuṃ pucchā sakavādissa, attano laddhivasena paṭiññā itarassa. Sesamidhāpi heṭṭhā vuttanayattā uttānatthameva. Yo panesa paravādinā ‘‘yathā tilamhi tela’’ntiādiko upamāpañho āhaṭo, so yasmā vedanāsaññānaṃ viya tilatelānaṃ lakkhaṇato nānattavavatthānaṃ natthi. Sabbesupi hi tilaaṭṭhitacesu tiloti vohāramattaṃ, teneva tilaṃ nibbattetvā gahite purimasaṇṭhānena tilo nāma na paññāyati, tasmā anāhaṭasadisova hotīti.</p>

<p rend="centre">Sampayuttakathāvaṇṇanā.</p>

<p rend="title">3. Cetasikakathāvaṇṇanā</p>

<p rend="bodytext" n="475-477"><hi rend="paranum">475-477</hi><hi rend="dot">.</hi> Idāni cetasikakathā nāma hoti. Tattha yasmā phassikādayo nāma natthi, tasmā ‘‘cetasikenāpi na bhavitabbaṃ, iti natthi cetasiko dhammo’’ti yesaṃ laddhi, seyyathāpi rājagirikasiddhatthikānaṃ; te sandhāya pucchā sakavādissa, paṭiññā itarassa. <hi rend="bold">Sahajāto</hi>ti sampayuttasahajātaṃ sandhāya vuttaṃ. <hi rend="bold">Phassikā</hi>ti tādisaṃ vohāraṃ apassantassa pucchā paravādissa. Kiṃ vohārena, yathā cittanissitakoti cetasiko, evaṃ sopi phassanissitattā phassikoti vutte doso natthīti paṭiññā sakavādissa. Sesaṃ uttānatthamevāti.</p>

<p rend="centre">Cetasikakathāvaṇṇanā.</p>

<p rend="title">4. Dānakathāvaṇṇanā</p>

<p rend="bodytext" n="478"><hi rend="paranum">478</hi><hi rend="dot">.</hi> Idāni <pb ed="M" n="0.0197" /> dānakathā nāma hoti. Tattha dānaṃ nāma tividhaṃ – cāgacetanāpi, viratipi, deyyadhammopi. ‘‘Saddhā hiriyaṃ kusalañca <pb ed="P" n="0.0096" /> dāna’’nti (a. ni. 8.30) āgataṭṭhāne cāgacetanā dānaṃ. ‘‘Abhayaṃ detī’’ti (a. ni. 8.39) āgataṭṭhāne virati. ‘‘Dānaṃ deti annaṃ pāna’’nti āgataṭṭhāne deyyadhammo. Tattha cāgacetanā ‘‘deti vā deyyadhammaṃ, denti <pb ed="V" n="0.0193" /> vā etāya deyyadhamma’’nti dānaṃ. Virati avakhaṇḍanaṭṭhena lavanaṭṭhena vā dānaṃ. Sā hi uppajjamānā bhayabheravādisaṅkhātaṃ dussīlyacetanaṃ dāti khaṇḍeti lunāti vāti dānaṃ. Deyyadhammo diyyatīti dānaṃ. Evametaṃ tividhampi atthato cetasiko ceva dhammo deyyadhammo cāti duvidhaṃ hoti. Tattha yesaṃ ‘‘cetasikova dhammo dānaṃ, na deyyadhammo’’ti laddhi, seyyathāpi rājagirikasiddhatthikānaṃ; te sandhāya <hi rend="bold">cetasiko</hi>ti pucchā sakavādissa, paṭiññā itarassa. Atha naṃ deyyadhammavasena codetuṃ <hi rend="bold">labbhā</hi>ti pucchā sakavādissa, annādīni viya so na sakkā dātunti paṭikkhepo itarassa. Puna daḷhaṃ katvā puṭṭhe ‘‘abhayaṃ detī’’ti suttavasena paṭiññā tasseva. Phassapañhādīsu pana phassaṃ detītiādivohāraṃ apassanto paṭikkhipateva.</p>

<p rend="bodytext" n="479"><hi rend="paranum">479</hi><hi rend="dot">.</hi><hi rend="bold">Aniṭṭhaphala</hi>ntiādi acetasikassa dhammassa dānabhāvadīpanatthaṃ vuttaṃ. Na hi acetasiko annādidhammo āyatiṃ vipākaṃ deti, iṭṭhaphalabhāvaniyamanatthaṃ panetaṃ vuttanti veditabbaṃ. Ayampi hettha adhippāyo – yadi acetasiko annādidhammo dānaṃ bhaveyya, hitacittena aniṭṭhaṃ akantaṃ bhesajjaṃ dentassa nimbabījādīhi viya nimbādayo aniṭṭhameva phalaṃ nibbatteyya. Yasmā panettha hitapharaṇacāgacetanā dānaṃ, tasmā aniṭṭhepi deyyadhamme dānaṃ iṭṭhaphalameva hotīti.</p>

<p rend="bodytext">Evaṃ paravādinā cetasikadhammassa dānabhāve patiṭṭhāpite sakavādī itarena pariyāyena deyyadhammassa dānabhāvaṃ sādhetuṃ <hi rend="bold">dānaṃ iṭṭhaphalaṃ vuttaṃ bhagavatā</hi>tiādimāha. Paravādī pana cīvarādīnaṃ iṭṭhavipākataṃ apassanto paṭikkhipati. Suttasādhanaṃ paravādīvādepi yujjati sakavādīvādepi, na pana ekenatthena. Deyyadhammo iṭṭhaphaloti iṭṭhaphalabhāvamattameva paṭikkhittaṃ. Tasmā <hi rend="bold">tena hi na vattabba</hi>nti iṭṭhaphalabhāveneva na vattabbatā yujjati <pb ed="M" n="0.0198" />. Dātabbaṭṭhena <pb ed="P" n="0.0097" /> pana deyyadhammo dānameva. Dinnañhi dānānaṃ saṅkarabhāvamocanatthameva ayaṃ kathāti.</p>

<p rend="centre">Dānakathāvaṇṇanā.</p>

<p rend="title">5. Paribhogamayapuññakathāvaṇṇanā</p>

<p rend="bodytext" n="483"><hi rend="paranum">483</hi><hi rend="dot">.</hi> Idāni paribhogamayapuññakathā nāma hoti. Tattha ‘‘tesaṃ divā ca ratto ca, sadā puññaṃ pavaḍḍhatī’’ti (saṃ. ni. 1.47) ca ‘‘yassa bhikkhave, bhikkhu cīvaraṃ paribhuñjamāno’’ti (a. ni. 4.51) ca evamādīni suttāni ayoniso gahetvā yesaṃ paribhogamayaṃ <pb ed="V" n="0.0194" /> nāma puññaṃ atthī’’ti laddhi, seyyathāpi rājagirikasiddhatthikasammitiyānaṃ; te sandhāya <hi rend="bold">paribhogamaya</hi>nti pucchā sakavādissa, paṭiññā itarassa. Atha naṃ ‘‘puññaṃ nāma phassādayo kusalā dhammā, na tato paraṃ, tasmā phassādīhi te vaḍḍhitabba’’nti codetuṃ <hi rend="bold">paribhogamayo phasso</hi>tiādi āraddhaṃ. Taṃ sabbaṃ itarena tesaṃ avaḍḍhanato paṭikkhittaṃ. <hi rend="bold">Latāviyā</hi>tiādīni ‘‘kiriyāya vā bhāvanāya vā vināpi yathā latādīni sayameva vaḍḍhanti, kiṃ te evaṃ vaḍḍhantī’’ti codanatthaṃ vuttāni. Tathā panassa avaḍḍhanato <hi rend="bold">na hevā</hi>ti paṭikkhittaṃ.</p>

<p rend="bodytext" n="484"><hi rend="paranum">484</hi><hi rend="dot">.</hi><hi rend="bold">Na samannāharatī</hi>ti pañhe paṭiggāhakānaṃ paribhogena purimacetanā vaḍḍhati, evaṃ taṃ hoti puññanti laddhivasena paṭijānāti. Tato <hi rend="bold">anāvaṭṭentassā</hi>tiādīhi puṭṭho dāyakassa cāgacetanaṃ sandhāya paṭikkhipati. Tattha <hi rend="bold">anāvaṭṭentassā</hi>ti dānacetanāya purecārikena āvajjanena bhavaṅgaṃ anāvaṭṭentassa aparivaṭṭentassa. <hi rend="bold">Anābhogassā</hi>ti nirābhogassa. <hi rend="bold">Asamannāharantassā</hi>ti na samannāharantassa. Āvajjanañhi bhavaṅgaṃ vicchinditvā attano gatamagge uppajjamānaṃ dānacetanaṃ samannāharati nāma. Evaṃkiccena iminā cittena asamannāharantassa puññaṃ hotīti pucchati. <hi rend="bold">Amanasikarontassā</hi>ti <pb ed="P" n="0.0098" /> manaṃ akarontassa. Āvajjanena hi tadanantaraṃ uppajjamānaṃ manaṃ karoti nāma. Evaṃ akarontassāti attho. Upayogavacanasmiñhi etaṃ bhummaṃ. <hi rend="bold">Acetayantassā</hi>ti cetanaṃ anuppādentassa. <hi rend="bold">Apatthentassā</hi>ti <pb ed="M" n="0.0199" /> patthanāsaṅkhātaṃ kusalacchandaṃ akarontassa. <hi rend="bold">Appaṇidahantassā</hi>ti dānacetanāvasena cittaṃ aṭṭhapentassāti attho. <hi rend="bold">Nanu āvaṭṭentassā</hi>ti vāre <hi rend="bold">ābhogassā</hi>ti ābhogavato. Atha vā ābhogā assa, ābhogassa vā anantaraṃ taṃ puññaṃ hotīti attho.</p>

<p rend="bodytext" n="485"><hi rend="paranum">485</hi><hi rend="dot">.</hi><hi rend="bold">Dvinnaṃ phassāna</hi>ntiādīsupi ekakkhaṇe dāyakassa dvinnaṃ phassādīnaṃ abhāvā paṭikkhipati, dāyakassa ca paribhuñjantassa cāti ubhinnaṃ phassādayo sandhāya paṭijānāti. Apicassa pañcannaṃ viññāṇānaṃ samodhānaṃ hotīti laddhi, tassāpi vasena paṭijānāti. Atha naṃ sakavādī pariyāyassa dvāraṃpidahitvā ujuvipaccanīkavasena codetuṃ <hi rend="bold">kusalā</hi>dipañhaṃ pucchati. Tatrāpi kusalākusalānaṃ ekassekakkhaṇe sampayogābhāvaṃ sandhāya paṭikkhipati. Paribhogamayaṃ pana cittavippayuttaṃ uppajjatīti laddhiyā paṭijānāti. Atha naṃ sakavādī suttena niggaṇhāti.</p>

<p rend="bodytext" n="486"><hi rend="paranum">486</hi><hi rend="dot">.</hi> Suttasādhane ārāmaropakādīnaṃ anussaraṇapaṭisaṅkharaṇādivasena antarantarā uppajjamānaṃ <pb ed="V" n="0.0195" /> puññaṃ sandhāya <hi rend="bold">sadā puññaṃ pavaḍḍhatī</hi>ti vuttaṃ. <hi rend="bold">Appamāṇo tassa puññābhisando</hi>ti idaṃ appamāṇavihārino dinnapaccayattā ca ‘‘evarūpo me cīvaraṃ paribhuñjatī’’ti anumodanavasena ca vuttaṃ. Taṃ so <hi rend="bold">paribhogamaya</hi>nti sallakkheti. Yasmā pana paṭiggāhakena paṭiggahetvā aparibhuttepi deyyadhamme puññaṃ hotiyeva, tasmā sakavādīvādova balavā, tattha paṭiggāhakena paṭiggahiteti attho daṭṭhabbo. Sesaṃ uttānatthamevāti.</p>

<p rend="centre">Paribhogamayapuññakathāvaṇṇanā.</p>

<p rend="title">6. Itodinnakathāvaṇṇanā</p>

<p rend="bodytext" n="488-491"><hi rend="paranum">488-491</hi><hi rend="dot">.</hi> Idāni <pb ed="P" n="0.0099" /> ito dinnakathā nāma hoti. Tattha yesaṃ ‘‘ito dinnena yāpenti, petā kālaṅkatā tahi’’nti (pe. va. 19) vacanaṃ nissāya ‘‘yaṃ ito cīvarādi dinnaṃ teneva yāpentī’’ti laddhi, seyyathāpi rājagirikasiddhatthikānaṃ; te sandhāya <hi rend="bold">ito dinnenā</hi>ti pucchā sakavādissa, paṭiññā itarassa <pb ed="M" n="0.0200" />. Puna cīvarādivasena anuyutto paṭikkhipati. <hi rend="bold">Añño aññassa kārako</hi>ti aññassa vipākadāyakānaṃ kammānaṃ añño kārako, na attanāva attano kammaṃ karotīti vuttaṃ hoti. Evaṃ puṭṭho pana itaro suttavirodhabhayena paṭikkhipati. <hi rend="bold">Dānaṃ denta</hi>nti dānaṃ dadamānaṃ disvāti attho. Tattha yasmā attano anumoditattā ca tesaṃ tattha bhogā uppajjanti, tasmāssa iminā kāraṇena laddhiṃ patiṭṭhapentassāpi appatiṭṭhitāva hoti. Na hi te ito dinneneva vatthunā yāpenti. Sesesupi suttasādhanesu eseva nayoti.</p>

<p rend="centre">Ito dinnakathāvaṇṇanā.</p>

<p rend="title">7. Pathavīkammavipākotikathāvaṇṇanā</p>

<p rend="bodytext" n="492"><hi rend="paranum">492</hi><hi rend="dot">.</hi> Idāni pathavī kammavipākotikathā nāma hoti. Tattha yasmā ‘‘atthi issariyasaṃvattaniyaṃ kammaṃ, ādhipaccasaṃvattaniyaṃ kamma’’nti ettha issarānaṃ bhāvo issariyaṃ nāma <pb ed="V" n="0.0196" />, adhipatīnañca bhāvo ādhipaccaṃ nāma, pathavissariyaādhipaccasaṃvattanikañca kammaṃ atthīti vuttaṃ. Tasmā yesaṃ ‘‘pathavī kammavipāko’’ti laddhi, seyyathāpi andhakānaṃ; te sandhāya <hi rend="bold">pathavī</hi>ti pucchā sakavādissa, paṭiññā itarassa. <hi rend="bold">Sukhavedanīyā</hi>tiādi kammavipākasabhāvadassanavasena vuttaṃ. ‘‘Phasso hotī’’tiādinā nayena niddiṭṭhesu vipākesu phasso sukhavedanīyādibhedo <pb ed="P" n="0.0100" /> hoti. So ca saññādayo ca sukhavedanādīhi sampayuttā, vedanādayo saññādīhi, sabbepi sārammaṇā, atthi ca nesaṃ purecārikaāvaṭṭanādisaṅkhātaṃ āvajjanaṃ, kammapaccayabhūtā cetanā, yo tattha iṭṭhavipāko, tassa patthanā, paṇidhānavasena pavattā mūlataṇhā, kiṃ te evarūpā pathavīti pucchati. Itaro paṭikkhipati. Paṭilomapucchādīni uttānatthāneva.</p>

<p rend="bodytext" n="493"><hi rend="paranum">493</hi><hi rend="dot">.</hi><hi rend="bold">Kammavipāko paresaṃ sādhāraṇo</hi>ti pañhe phassādayo sandhāya paṭikkhipati, kammasamuṭṭhānaṃ rūpañca pathavīādīnaṃyeva ca sādhāraṇabhāvaṃ sandhāya paṭijānāti. <hi rend="bold">Asādhāraṇamaññesa</hi>nti suttaṃ parasamayato āharitvā <pb ed="M" n="0.0201" /> dassitaṃ. <hi rend="bold">Sabbe sattā pathaviṃ paribhuñjantī</hi>ti pañhe pathaviṃ anissite sandhāya paṭikkhipati, nissite sandhāya paṭijānāti. <hi rend="bold">Pathaviṃ aparibhuñjitvā parinibbāyantī</hi>ti pañhe āruppe parinibbāyantānaṃ vasena paṭijānāti. <hi rend="bold">Kammavipākaṃ akhepetvā</hi>ti idaṃ parasamayavasena vuttaṃ. Kammavipākañhi khepetvāva parinibbāyantīti tesaṃ laddhi. Sakasamaye pana katokāsassa kammassa uppannaṃ vipākaṃ akhepetvā parinibbānaṃ natthi. Tesañca laddhiyā pathavī sādhāraṇavipākattā uppannavipākoyeva hoti. Taṃ vipākabhāvena ṭhitaṃ akhepetvā parinibbānaṃ na yujjatīti codetuṃ vaṭṭati. Itaro laddhivasena paṭikkhipati. <hi rend="bold">Cakkavattisattassa kammavipāka</hi>nti pañhe asādhāraṇaṃ phassādiṃ sandhāya paṭikkhipati, sādhāraṇaṃ sandhāya paṭijānāti. Pathavīsamuddasūriyacandimādayo hi sabbesaṃ sādhāraṇakammavipākoti tesaṃ laddhi.</p>

<p rend="bodytext" n="494"><hi rend="paranum">494</hi><hi rend="dot">.</hi><hi rend="bold">Issariyasaṃvattaniya</hi>nti ettha issariyaṃ nāma bahudhanatā. Ādhipaccaṃ nāma sesajane attano vase vattetvā tehi garukātabbaṭṭhena adhipatibhāvo. Tattha kammaṃ paṭilābhavasena taṃsaṃvattanikaṃ nāma hoti, na janakavasena. Tasmā vipākabhāve asādhakametanti.</p>

<p rend="centre">Pathavī kammavipākotikathāvaṇṇanā.</p>

<p rend="title">8. Jarāmaraṇaṃ vipākotikathāvaṇṇanā</p>

<p rend="bodytext" n="495"><hi rend="paranum">495</hi><hi rend="dot">.</hi> Idāni <pb ed="P" n="0.0101" /><pb ed="V" n="0.0197" /> jarāmaraṇaṃ vipākotikathā nāma hoti. Tattha yesaṃ ‘‘atthi dubbaṇṇasaṃvattaniyaṃ kammaṃ appāyukasaṃvattaniyaṃ kamma’’nti ettha dubbaṇṇatā nāma jarā. Appāyukatā nāma maraṇaṃ. Taṃsaṃvattaniyañca kammaṃ atthi. Tasmā jarāmaraṇaṃ vipākoti laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Paṭilomapañhe <hi rend="bold">anārammaṇa</hi>nti rūpadhammānaṃ tāva anārammaṇameva, arūpānaṃ pana jarāmaraṇaṃ sampayogalakkhaṇābhāvā anārammaṇameva.</p>

<p rend="bodytext" n="496"><hi rend="paranum">496</hi><hi rend="dot">.</hi><hi rend="bold">Akusalānaṃ dhammānaṃ jarāmaraṇaṃ akusalānaṃ dhammānaṃ vipāko</hi>ti pañhe jarāmaraṇena nāma aniṭṭhavipākena bhavitabbanti laddhiyā paṭijānāti <pb ed="M" n="0.0202" />. Teneva kāraṇena kusalānaṃ dhammānaṃ jarāmaraṇassa kusalavipākataṃ paṭikkhipati. Parato cassa akusalavipākataññeva paṭijānāti.</p>

<p rend="bodytext"><hi rend="bold">Kusalānañca akusalānañcā</hi>ti pucchāvasena ekato kataṃ, ekakkhaṇe pana taṃ natthi. Abyākatānaṃ avipākānaṃ jarāmaraṇaṃ vipākoti vattabbatāya pariyāyo natthi, tasmā abyākatavasena <hi rend="bold">pucchā na katā</hi>.</p>

<p rend="bodytext" n="497"><hi rend="paranum">497</hi><hi rend="dot">.</hi><hi rend="bold">Dubbaṇṇasaṃvattaniya</hi>nti ettha dubbaṇṇiyaṃ nāma aparisuddhavaṇṇatā. Appāyukatā nāma āyuno ciraṃ pavattituṃ asamatthatā. Tattha akusalakammaṃ kammasamuṭṭhānassa dubbaṇṇarūpassa kammapaccayo hoti, asadisattā panassa taṃvipāko na hoti. Utusamuṭṭhānādino pana taṃpaṭilābhavasena āyuno ca upacchedakavasena paccayo hoti. Evametaṃ pariyāyena taṃsaṃvattanikaṃ nāma hoti, na vipākaphassādīnaṃ viya janakavasena, tasmā vipākabhāve asādhakaṃ. Sesamettha heṭṭhā vuttasadisamevāti.</p>

<p rend="centre">Jarāmaraṇaṃ vipākotikathāvaṇṇanā.</p>

<p rend="title">9. Ariyadhammavipākakathāvaṇṇanā</p>

<p rend="bodytext" n="498"><hi rend="paranum">498</hi><hi rend="dot">.</hi> Idāni <pb ed="P" n="0.0102" /><pb ed="V" n="0.0198" /> ariyadhammavipākakathā nāma hoti. Tattha yesaṃ kilesappahānamattameva sāmaññaphalaṃ, na cittacetasikā dhammāti laddhi, seyyathāpi andhakānaṃ; te sandhāya <hi rend="bold">natthi ariyadhammavipāko</hi>ti pucchā sakavādissa. Tattha <hi rend="bold">ariyadhammavipāko</hi>ti maggasaṅkhātassa ariyadhammassa vipāko. Kilesakkhayamattaṃ ariyaphalanti laddhiyā paṭiññā itarassa. <hi rend="bold">Sāmañña</hi>nti samaṇabhāvo, maggassetaṃ nāmaṃ. ‘‘Sāmaññañca vo, bhikkhave, desessāmi sāmaññaphalañcā’’ti hi vuttaṃ. Brahmaññepi eseva nayo.</p>

<p rend="bodytext"><hi rend="bold">Sotāpattiphalaṃ na vipāko</hi>tiādīsu sotāpattimaggādīnaṃ apacayagāmitaṃ sandhāya ariyaphalānaṃ navipākabhāvaṃ paṭijānāti, dānaphalādīnaṃ paṭikkhipati <pb ed="M" n="0.0203" />. So hi ācayagāmittikassa evaṃ atthaṃ dhāreti – vipākasaṅkhātaṃ ācayaṃ gacchanti, taṃ vā ācinantā gacchantīti ācayagāmino, vipākaṃ apacinantā gacchantīti apacayagāminoti. Tasmā evaṃ paṭijānāti ca paṭikkhipati ca.</p>

<p rend="bodytext" n="500"><hi rend="paranum">500</hi><hi rend="dot">.</hi><hi rend="bold">Kāmāvacaraṃ kusalaṃ savipākaṃ ācayagāmī</hi>tiādikā pucchā paravādissa, paṭiññā ca paṭikkhepo ca sakavādissa. Lokiyañhi kusalaṃ vipākacutipaṭisandhiyo ceva vaṭṭañca ācinantaṃ gacchatīti ācayagāmi. Lokuttarakusalaṃ cutipaṭisandhiyo ceva vaṭṭañca apacinantaṃ gacchatīti apacayagāmi. Evametaṃ savipākameva hoti, na apacayagāmivacanamattena avipākaṃ. Imamatthaṃ sandhāyettha sakavādino paṭiññā ca paṭikkhepo ca veditabbāti.</p>

<p rend="centre">Ariyadhammavipākakathāvaṇṇanā.</p>

<p rend="title">10. Vipāko vipākadhammadhammotikathāvaṇṇanā</p>

<p rend="bodytext" n="501"><hi rend="paranum">501</hi><hi rend="dot">.</hi> Idāni vipāko vipākadhammadhammotikathā nāma <pb ed="P" n="0.0103" /> hoti. Tattha yasmā vipāko vipākassa aññamaññādipaccayavasena paccayo hoti, tasmā vipākopi vipākadhammadhammoti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. <hi rend="bold">Tassa vipāko</hi>ti tassa vipākadhammadhammassa vipākassa yo vipāko, sopi te vipākadhammadhammo hotīti <pb ed="V" n="0.0199" /> pucchati. Itaro āyatiṃ vipākadānābhāvaṃ sandhāya paṭikkhipati. Dutiyaṃ puṭṭho tappaccayāpi aññassa vipākassa uppattiṃ sandhāya paṭijānāti. Evaṃ sante panassa kusalākusalassa viya tassāpi vipākassa vipāko, tassāpi vipākoti vaṭṭānupacchedo āpajjatīti puṭṭho samayavirodhabhayena paṭikkhipati.</p>

<p rend="bodytext"><hi rend="bold">Vipākoti vā</hi>tiādimhi vacanasādhane pana yadi vipākassa vipākadhammadhammena ekatthatā bhaveyya, kusalākusalabyākatānaṃ ekatthataṃ āpajjeyyāti paṭikkhipati. <hi rend="bold">Vipāko ca vipākadhammadhammo cā</hi>ti ettha <pb ed="M" n="0.0204" /> ayaṃ adhippāyo – so hi catūsu vipākakkhandhesu ekekaṃ aññamaññapaccayādīsu paccayaṭṭhena vipākadhammadhammataṃ paccayuppannaṭṭhena ca vipākaṃ maññamāno ‘‘vipāko vipākadhammadhammo’’ti puṭṭho āmantāti paṭijānāti. Atha naṃ sakavādī ‘‘yasmā tayā ekakkhaṇe catūsu khandhesu vipāko vipākadhammadhammopi anuññāto, tasmā tesaṃ sahagatādibhāvo āpajjatī’’ti codetuṃ evamāha. Itaro kusalākusalasaṅkhātaṃ vipākadhammadhammaṃ sandhāya paṭikkhipati. <hi rend="bold">Taññeva akusala</hi>nti yadi te vipāko vipākadhammadhammo, yo akusalavipāko, so akusalaṃ āpajjati. Kasmā? Vipākadhammadhammena ekattā. <hi rend="bold">Taññeva kusala</hi>ntiādīsupi eseva nayo.</p>

<p rend="bodytext" n="502"><hi rend="paranum">502</hi><hi rend="dot">.</hi><hi rend="bold">Aññamaññapaccayā</hi>ti idaṃ sahajātānaṃ paccayamattavasena vuttaṃ, tasmā asādhakaṃ. Mahābhūtānampi ca aññamaññapaccayatā vuttā, na ca tāni vipākāni, na ca vipākadhammadhammānīti.</p>

<p rend="centre">Vipāko vipākadhammadhammotikathāvaṇṇanā.</p>

<p rend="centre">Sattamo vaggo.</p>

<p rend="chapter">8. Aṭṭhamavaggo</p>

<p rend="title">1. Chagatikathāvaṇṇanā</p>

<p rend="bodytext" n="503-504"><hi rend="paranum">503-504</hi><hi rend="dot">.</hi> Idāni <pb ed="P" n="0.0104" /><pb ed="V" n="0.0200" /> chagatikathā nāma hoti. Tattha asurakāyena saddhiṃ chagatiyoti yesaṃ laddhi, seyyathāpi andhakānañceva uttarāpathakānañca; te sandhāya pucchā sakavādissa, paṭiññā itarassa. Atha naṃ sakavādī ‘‘pañca kho panimā, sāriputta, gatiyo’’ti (ma. ni. 1.153) lomahaṃsanapariyāye paricchinnānaṃ gatīnaṃ vasena codetuṃ <hi rend="bold">nanu pañca gatiyo</hi>tiādimāha. Itaro suttavirodhabhayena paṭijānāti. Kasmā pana sakavādī cha gatiyo na sampaṭicchati, nanu ‘‘catūhāpāyehi ca vippamutto’’ti ettha asurakāyopi gahitoti. Saccaṃ gahito, na panesā gati. Kasmā? Visuṃ abhāvato. Asurakāyasmiñhi kālakañcikā asurā petagatiyā saṅgahitā <pb ed="M" n="0.0205" />, vepacittiparisā devagatiyā, asurakāyoti visuṃ ekā gati nāma natthi.</p>

<p rend="bodytext">Idāni etameva atthaṃ dassetuṃ <hi rend="bold">nanu kālakañcikā</hi>tiādi āraddhaṃ. Tattha <hi rend="bold">samānavaṇṇā</hi>ti sadisarūpasaṇṭhānā bībhacchā virūpā duddassikā. <hi rend="bold">Samānabhogā</hi>ti sadisamethunasamācārā. <hi rend="bold">Samānāhārā</hi>ti sadisakheḷasiṅghāṇikapubbalohitādiāhārā. <hi rend="bold">Samānāyukā</hi>ti sadisaāyuparicchedā. <hi rend="bold">Āvāhavivāha</hi>nti kaññāgahaṇañceva kaññādānañca. Sukkapakkhe <hi rend="bold">samānavaṇṇā</hi>ti sadisarūpasaṇṭhānā abhirūpā pāsādikā dassanīyā pabhāsampannā. <hi rend="bold">Samānabhogā</hi>ti sadisapañcakaāmaguṇabhogā. <hi rend="bold">Samānāhārā</hi>ti sadisasudhābhojanādiāhārā. Sesaṃ vuttanayameva. <hi rend="bold">Nanu atthi asurakāyo</hi>ti idaṃ asurakāyasseva sādhakaṃ. Tassa pana visuṃ gatiparicchedābhāvena na gatisādhakanti.</p>

<p rend="centre">Chagatikathāvaṇṇanā.</p>

<p rend="title">2. Antarābhavakathāvaṇṇanā</p>

<p rend="bodytext" n="505"><hi rend="paranum">505</hi><hi rend="dot">.</hi> Idāni <pb ed="P" n="0.0105" /><pb ed="V" n="0.0201" /> antarābhavakathā nāma hoti. Tattha yesaṃ ‘‘antarā parinibbāyī’’ti suttapadaṃ ayoniso gahetvā ‘‘antarābhavo nāma atthi, yattha satto dibbacakkhuko viya adibbacakkhuko, iddhimā viya aniddhimā mātāpitisamāgamañceva utusamayañca olokayamāno sattāhaṃ vā atirekasattāhaṃ vā tiṭṭhatī’’ti laddhi, seyyathāpi pubbaseliyānañceva sammitiyānañca; te sandhāya <hi rend="bold">atthī</hi>ti pucchā sakavādissa, laddhiyaṃ ṭhatvā paṭiññā itarassa. Atha naṃ ye ca bhagavatā tayo bhavā vuttā, tesaṃ vasena codetuṃ <hi rend="bold">kāmabhavo</hi>tiādimāha. Tatrāyaṃ adhippāyo – yadi te antarābhavo nāma koci bhavo atthi, tena kāmabhavādīnaṃyeva aññatarena bhavitabbaṃ pañcavokārabhavādinā viya, tena taṃ pucchāmi – ‘‘kiṃ te ayaṃ antarābhavo nāma kāmabhavo, udāhu rūpabhavo arūpabhavo vā’’ti? Itaro tathā anicchanto sabbaṃ paṭikkhipati. <hi rend="bold">Kāmabhavassa cā</hi>tiādi yadi antarābhavo nāma atthi, imesaṃ bhavānaṃ antarā dvinnaṃ sīmānaṃ sīmantarikā <pb ed="M" n="0.0206" /> viya bhaveyyāti codetuṃ āraddhaṃ. Paravādī pana tathā anicchanto sabbapañhe paṭikkhipati kevalaṃ laddhiyā, na sahadhammena. Teneva naṃ sakavādī ‘no vata re’ti paṭisedheti.</p>

<p rend="bodytext" n="506"><hi rend="paranum">506</hi><hi rend="dot">.</hi><hi rend="bold">Pañcamī sā yonī</hi>tiādīnipi yathāparicchinnayoniādīsu so samodhānaṃ na gacchati, atha tena tato tato atirekena bhavitabbanti codetuṃ vuttāni. <hi rend="bold">Antarābhavūpagaṃ kamma</hi>nti yadi sopi eko bhavo, yathā kāmabhavūpagādīni kammāni atthīti satthārā vibhajitvā dassitāni, evaṃ tadupagenāpi kammena bhavitabbanti codanatthaṃ vuttaṃ. Yasmā pana parasamaye antarābhavūpagaṃ nāma pāṭiyekkaṃ kammaṃ natthi, yaṃ yaṃ bhavaṃ upapajjissati, tadupageneva kammena antarābhave nibbattatīti tesaṃ laddhi, tasmā ‘naheva’nti paṭikkhittaṃ. <hi rend="bold">Atthi antarābhavūpagā sattā</hi>ti puṭṭhopi kāmabhavūpagāyeva nāma teti laddhiyā paṭikkhipati. <hi rend="bold">Jāyantī</hi>tiādīni puṭṭhopi tattha jātijarāmaraṇāni ceva cutipaṭisandhiparamparañca <pb ed="P" n="0.0106" /> anicchanto paṭikkhipati. Rūpādivasena puṭṭhopi yasmā antarābhavasattassa anidassanaṃ rūpaṃ, vedanādayopi aññesaṃ viya na oḷārikāti tassa laddhi, tasmā paṭikkhipati. Imināva kāraṇena pañcavokārabhavabhāvepi paṭikkhepo veditabbo.</p>

<p rend="bodytext" n="507"><hi rend="paranum">507</hi><hi rend="dot">.</hi> Idāni <pb ed="V" n="0.0202" /><hi rend="bold">kāmabhavo bhavo gatī</hi>tiādi bhavasaṃsandanaṃ nāma hoti. Tatrāyaṃ adhippāyo – yadi te antarābhavo nāma koci bhavo bhaveyya, yathā kāmabhavādīsu bhavagatiādibhedo labbhati, tathā tatrāpi labbhetha. Yathā vā tattha na labbhati, tathā imesupi na labbhetha. Samānasmiñhi bhavabhāve etesvevesa vibhāgo atthi, na itarasminti ko ettha visesahetūti. Itaro puna laddhimattavasena taṃ taṃ paṭijānāti ceva paṭikkhipati ca.</p>

<p rend="bodytext" n="508"><hi rend="paranum">508</hi><hi rend="dot">.</hi><hi rend="bold">Sabbesaññeva sattānaṃ atthi antarābhavo</hi>ti puṭṭho yasmā nirayūpagaasaññasattūpagaarūpūpagānaṃ antarābhavaṃ na icchati, tasmā paṭikkhipati. Teneva kāraṇena paṭilome paṭijānāti. <hi rend="bold">Ānantariyassā</hi>tiādi yesaṃ so antarābhavaṃ na icchati, te tāva vibhajitvā <pb ed="M" n="0.0207" /> dassetuṃ vuttaṃ. Taṃ sabbaṃ pāḷianusāreneva veditabbaṃ saddhiṃ suttasādhanenāti.</p>

<p rend="centre">Antarābhavakathāvaṇṇanā.</p>

<p rend="title">3. Kāmaguṇakathāvaṇṇanā</p>

<p rend="bodytext" n="510"><hi rend="paranum">510</hi><hi rend="dot">.</hi> Idāni kāmaguṇakathā nāma hoti. Tattha sakasamaye tāva <hi rend="bold">kāmadhātū</hi>ti vatthukāmāpi vuccanti – kilesakāmāpi kāmabhavopi. Etesu hi vatthukāmā kamanīyaṭṭhena kāmā, sabhāvanissattasuññataṭṭhena dhātūti kāmadhātu. Kilesakāmā kamanīyaṭṭhena ceva kamanaṭṭhena ca kāmā, yathāvuttenevatthena dhātūti kāmadhātu. Kāmabhavo kamanīyaṭṭhena <pb ed="P" n="0.0107" /> kamanaṭṭhena vatthukāmapavattidesaṭṭhenāti tīhi kāraṇehi kāmo, yathāvuttenevatthena dhātūti kāmadhātu. Parasamaye pana – ‘‘pañcime, bhikkhave, kāmaguṇā’’ti vacanamattaṃ nissāya pañceva kāmaguṇā kāmadhātūti gahitaṃ. Tasmā yesaṃ ayaṃ laddhi, seyyathāpi etarahi pubbaseliyānaṃ; te sandhāya kāmadhātunānattaṃ bodhetuṃ <hi rend="bold">pañcevā</hi>ti pucchā sakavādissa, laddhivasena paṭiññā itarassa. <hi rend="bold">Nanu atthī</hi>tiādi kilesakāmadassanatthaṃ vuttaṃ. Tattha <hi rend="bold">tappaṭisaṃyutto</hi>ti kāmaguṇapaṭisaṃyutto, kāmaguṇārammaṇoti attho. <hi rend="bold">No ca vata re vattabbe pañcevā</hi>ti imesu tappaṭisaṃyuttachandādīsu sati <pb ed="V" n="0.0203" /> pañceva kāmaguṇā kāmadhātūti na vattabbaṃ. Etepi hi chandādayo kamanīyaṭṭhena kāmā ca dhātu cātipi kāmadhātu. Kamanaṭṭhena kāmasaṅkhātā dhātūtipi kāmadhātūti attho.</p>

<p rend="bodytext"><hi rend="bold">Manussānaṃ cakkhu</hi>ntiādi vatthukāmadassanatthaṃ vuttaṃ. Tattha paravādī channampi āyatanānaṃ vatthukāmabhāvena nakāmadhātubhāvaṃ paṭikkhipitvā puna manoti puṭṭho mahaggatalokuttaraṃ sandhāya nakāmadhātubhāvaṃ paṭijānāti. Yasmā pana sabbopi tebhūmakamano kāmadhātuyeva, tasmā naṃ sakavādī suttena niggaṇhāti.</p>

<p rend="bodytext" n="511"><hi rend="paranum">511</hi><hi rend="dot">.</hi><hi rend="bold">Kāmaguṇā</hi><pb ed="M" n="0.0208" /><hi rend="bold">bhavo</hi>tiādi bhavassa kāmadhātubhāvadassanatthaṃ vuttaṃ. Yasmā pana kāmaguṇamatte bhavoti vohāro natthi, tasmā paravādī nahevāti paṭikkhipati. <hi rend="bold">Kāmaguṇūpagaṃ kamma</hi>ntiādi sabbaṃ kāmaguṇamattassa nakāmadhātubhāvadassanatthaṃ vuttaṃ. Kāmadhātusaṅkhātakāmabhavūpagameva hi kammaṃ atthi, kāmabhavūpagā eva ca sattā honti. Tattha jāyanti jiyanti miyanti cavanti upapajjanti, na kāmaguṇesūti iminā upāyena sabbattha attho veditabboti.</p>

<p rend="centre">Kāmaguṇakathāvaṇṇanā.</p>

<p rend="title">4. Kāmakathāvaṇṇanā</p>

<p rend="bodytext" n="513-514"><hi rend="paranum">513-514</hi><hi rend="dot">.</hi> Idāni <pb ed="P" n="0.0108" /> kāmakathā nāma hoti. Tattha yesaṃ ‘‘pañcime, bhikkhave, kāmaguṇā’’ti vacanamattaṃ nissāya rūpāyatanādīni pañcevāyatanāni kāmāti laddhi, seyyathāpi pubbaseliyānaṃ; tesaṃ kilesakāmasseva nippariyāyena kāmabhāvaṃ dassetuṃ <hi rend="bold">pañcevā</hi>ti pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Kāmakathāvaṇṇanā.</p>

<p rend="title">5. Rūpadhātukathāvaṇṇanā</p>

<p rend="bodytext" n="515-516"><hi rend="paranum">515-516</hi><hi rend="dot">.</hi> Idāni <pb ed="V" n="0.0204" /> rūpadhātukathā nāma hoti. Tattha ‘‘rūpino dhammā rūpadhātu nāmā’’ti yesaṃ laddhi, seyyathāpi andhakānaṃ; te sandhāya <hi rend="bold">rūpino</hi>ti pucchā sakavādissa, paṭiññā itarassa. Atha naṃ sakavādī yasmā rūpadhātu nāma rūpabhavo, na rūpamattameva, tasmā tenatthena codetuṃ <hi rend="bold">rūpadhātū</hi>tiādimāha. Taṃ sabbaṃ kāmaguṇakathāyaṃ vuttanayeneva veditabbaṃ. <hi rend="bold">Sāva kāmadhātū</hi>ti puṭṭho bhūmiparicchedena virodhaṃ passamāno paṭikkhipati. Puna daḷhaṃ katvā puṭṭho attano laddhivasena paṭijānāti. Evaṃ sante pana dvīhi bhavehi samannāgatatā āpajjati, tena taṃ sakavādī <hi rend="bold">kāmabhavena cā</hi>ti ādimāha. Itaro ekassa dvīhi samannāgatābhāvato paṭikkhipatīti.</p>

<p rend="centre">Rūpadhātukathāvaṇṇanā.</p>

<p rend="title">6. Arūpadhātukathāvaṇṇanā</p>

<p rend="bodytext" n="517-518"><hi rend="paranum">517-518</hi><hi rend="dot">.</hi> Arūpadhātukathāyapi <pb ed="M" n="0.0209" /> imināvupāyena attho veditabbo. Arūpadhammesu pana vedanākkhandhameva gahetvā vedanā <pb ed="P" n="0.0109" /> bhavotiādinā nayenettha desanā katā. Tattha kiṃ te arūpino dhammāti saṅkhaṃ gatā vedanādīsu aññatarā hotīti evamattho daṭṭhabbo. Sesaṃ heṭṭhā vuttanayeneva veditabbanti.</p>

<p rend="centre">Arūpadhātukathāvaṇṇanā.</p>

<p rend="title">7. Rūpadhātuyā āyatanakathāvaṇṇanā</p>

<p rend="bodytext" n="519"><hi rend="paranum">519</hi><hi rend="dot">.</hi> Idāni rūpadhātuyā āyatanakathā nāma hoti. Tattha yesaṃ ‘‘rūpī manomayo sabbaṅgapaccaṅgī ahīnindriyo’’ti (dī. ni. 1.87) suttaṃ nissāya brahmakāyikānaṃ ghānādinimittānipi āyatanānevāti kappetvā saḷāyataniko tesaṃ attabhāvoti laddhi, seyyathāpi <pb ed="V" n="0.0205" /> andhakānañceva sammitiyānañca; te sandhāya <hi rend="bold">saḷāyataniko</hi>ti pucchā sakavādissa, laddhivasena paṭiññā itarassa. Atha naṃ yaṃ tattha āyatanaṃ natthi, tassa vasena codetuṃ <hi rend="bold">atthi tattha ghānāyatana</hi>ntiādi āraddhaṃ. Tato paravādī yaṃ tattha ajjhattikānaṃ tiṇṇaṃ āyatanānaṃ ghānādikaṃ saṇṭhānanimittaṃ tadeva āyatananti laddhiyā paṭijānāti. Bāhirānaṃ gandhāyatanādīnaṃ vasena puṭṭho ghānappasādādayo tattha na icchati, tasmā tesaṃ gocaraṃ paṭisedhento paṭikkhipati. Paṭilomapañhasaṃsandanapañhesupi imināvupāyena attho veditabbo.</p>

<p rend="bodytext" n="521"><hi rend="paranum">521</hi><hi rend="dot">.</hi> Atthi tattha ghānāyatanaṃ atthi gandhāyatanaṃ tena ghānena taṃ gandhaṃ ghāyatīti tasmiṃyeva parasamaye ekacce ācariye sandhāya vuttaṃ. Te kira tattha cha ajjhattikāni āyatanāni paripuṇṇāni icchanti, āyatanena ca nāma sakiccakena bhavitabbanti tehi ghānādīhi te gandhādayo ghāyanti sāyanti phusantītipi icchanti. Taṃ laddhiṃ sandhāya paravādī āmantāti paṭijānāti.</p>

<p rend="bodytext" n="522"><hi rend="paranum">522</hi><hi rend="dot">.</hi><hi rend="bold">Atthi</hi><pb ed="M" n="0.0210" /><hi rend="bold">tattha mūlagandho</hi>tiādīni pana puṭṭho atthibhāvaṃ sādhetuṃ asakkonto paṭikkhipati. <hi rend="bold">Nanu atthi tattha</hi><pb ed="P" n="0.0110" /><hi rend="bold">ghānanimitta</hi>ntiādi saṇṭhānamattasseva sādhakaṃ, na āyatanassa, tasmā udāhaṭampi anudāhaṭasadisamevāti.</p>

<p rend="centre">Rūpadhātuyā āyatanakathāvaṇṇanā.</p>

<p rend="title">8. Arūpe rūpakathāvaṇṇanā</p>

<p rend="bodytext" n="524-526"><hi rend="paranum">524-526</hi><hi rend="dot">.</hi> Idāni arūpe rūpakathā nāma hoti. Tattha yesaṃ ‘‘viññāṇapaccayā nāmarūpa’’nti vacanato āruppabhavepi oḷārikarūpā nissaṭaṃ sukhumarūpaṃ atthīti laddhi, seyyathāpi andhakānaṃ; te sandhāya <hi rend="bold">atthi rūpa</hi>nti pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Arūpe rūpakathāvaṇṇanā.</p>

<p rend="title">9. Rūpaṃ kammantikathāvaṇṇanā</p>

<p rend="bodytext" n="527-537"><hi rend="paranum">527-537</hi><hi rend="dot">.</hi> Idāni <pb ed="V" n="0.0206" /> rūpaṃ kammantikathā nāma hoti. Tattha yesaṃ kāyavacīviññattisaṅkhātaṃ rūpameva kāyakammaṃ vacīkammaṃ nāma, tañca kusalasamuṭṭhānaṃ kusalaṃ, akusalasamuṭṭhānaṃ akusalanti laddhi, seyyathāpi mahisāsakānañceva sammitiyānañca; te sandhāya <hi rend="bold">kusalena cittena samuṭṭhita</hi>nti pucchā sakavādissa, paṭiññā itarassa. Atha naṃ sace taṃ kusalaṃ, yvāyaṃ sārammaṇādibhedo kusalassa labbhati, atthi te so tassāti codetuṃ <hi rend="bold">sārammaṇa</hi>ntiādi āraddhaṃ. Tattha <hi rend="bold">patthanā paṇidhī</hi>ti cetanāyevetaṃ vevacanaṃ. Kusalacetanāyeva hi pakappayamānā patthanāti. Pakappanavasena ṭhitattā paṇidhīti ca vuccati. Parato pana <hi rend="bold">kusalena cittena samuṭṭhitā vedanā saññā cetanā saddhā</hi>tiādīsu vedanādīnaññeva cettha patthanā paṇidhīti labbhati, na cetanāya. Kasmā? Dvinnaṃ cetanānaṃ ekato abhāvā, sotapatitattā pana evaṃ tanti gatāti veditabbā. <hi rend="bold">Rūpāyatana</hi>ntiādi <pb ed="P" n="0.0111" /> purimavāre ‘‘sabbantaṃ kusala’’nti saṃkhittassa pabhedadassanatthaṃ vuttaṃ <pb ed="M" n="0.0211" />. Sesā saṃsandananayā, vacīkammakathā ‘‘akusalena cittena samuṭṭhita’’ntiādividhānañca sabbaṃ pāḷianusāreneva veditabbaṃ. <hi rend="bold">Asucī</hi>ti panettha sukkaṃ adhippetaṃ. Suttasādhanaṃ uttānatthameva.</p>

<p rend="centre">Rūpaṃ kammantikathāvaṇṇanā.</p>

<p rend="title">10. Jīvitindriyakathāvaṇṇanā</p>

<p rend="bodytext" n="540"><hi rend="paranum">540</hi><hi rend="dot">.</hi> Idāni jīvitindriyakathā nāma hoti. Tattha yesaṃ jīvitindriyaṃ nāma cittavippayutto arūpadhammo, tasmā rūpajīvitindriyaṃ natthīti laddhi, seyyathāpi pubbaseliyānañceva sammitiyānañca; te sandhāya pucchā sakavādissa, paṭiññā itarassa. <hi rend="bold">Natthi rūpīnaṃ dhammānaṃ āyū</hi>ti pañhe upādinnarūpānampi tiṇakaṭṭhādīnampi santānavasena pavattimeva āyu ṭhiti yapanā yāpanā iriyanā vattanā pālanāti icchati, tasmā paṭikkhipati. <hi rend="bold">Atthī</hi>ti pañhepi iminā kāraṇena paṭijānāti. <hi rend="bold">Atthi arūpajīvitindriya</hi>nti pañhe <pb ed="V" n="0.0207" /> arūpadhammānaṃ cittavippayuttaṃ jīvitindriyasantānaṃ nāma atthīti icchati, tasmā paṭijānāti.</p>

<p rend="bodytext" n="541"><hi rend="paranum">541</hi><hi rend="dot">.</hi><hi rend="bold">Rūpīnaṃ dhammānaṃ āyu arūpajīvitindriya</hi>nti pañhe sattasantāne rūpino vā hontu arūpino vā, sabbesaṃ cittavippayuttaṃ arūpajīvitindriyameva icchati, tasmā paṭijānāti.</p>

<p rend="bodytext" n="542"><hi rend="paranum">542</hi><hi rend="dot">.</hi> Nirodhasamāpannapañhesupi cittavippayuttaṃ arūpajīvitameva sandhāya paṭikkhipati ca paṭijānāti ca. Sakavādī pana taṃ asampaṭicchanto yaṃ arūpapavatte asati atthi, rūpena tena bhavitabbanti codetuṃ <hi rend="bold">hañcī</hi>tiādimāha. Saṅkhārakkhandhapañhe phassādisaṅkhārakkhandhaṃ sandhāya paṭikkhipati, kāyakammādisaṅkhārakkhandhaṃ sandhāya paṭijānāti. Kāyaviññatti <pb ed="P" n="0.0112" /> vacīviññatti sammāvācā sammākammanto jīvitindriyanti evamādayopi dhammā saṅkhārakkhandhapariyāpannātissa laddhi. Sakavādī pana taṃ asampaṭicchanto yadi niruddhepi arūpapavatte saṅkhārakkhandho atthi, catunnampi khandhānaṃ atthitā hotūti codetuṃ <hi rend="bold">atthi vedanākkhandho</hi>ti ādimāha. Itaro antosamāpattiṃ sandhāya paṭikkhipati, samāpajjantassa ca vuṭṭhahantassa ca pubbāparabhāgaṃ sandhāya paṭijānāti.</p>

<p rend="bodytext" n="543"><hi rend="paranum">543</hi><hi rend="dot">.</hi> Asaññasattavārepi <pb ed="M" n="0.0212" /> eseva nayo. Tassa hi laddhiyā asaññasattānaṃ paṭisandhikāle cittaṃ uppajjitvā nirujjhati, tena saha cittavippayuttaarūpajīvitindriyaṃ uppajjitvā yāvatāyukaṃ pavattati. Tasmā tesaṃ jīvitindriyaṃ natthīti puṭṭho paṭikkhipati, atthīti puṭṭho paṭijānāti. Vedanākkhandhādayopi tesaṃ pavattivasena paṭikkhipati, cutipaṭisandhivasena paṭijānāti. Sakavādī pana taṃ anicchanto ‘‘sace tattha ekakkhaṇepi vedanādayo atthi, pañcavokārabhavattaṃ pāpuṇātī’’ti codetuṃ <hi rend="bold">pañcavokārabhavo</hi>ti āha. Itaro suttavirodhabhayā paṭikkhipati.</p>

<p rend="bodytext" n="544-545"><hi rend="paranum">544-545</hi><hi rend="dot">.</hi><hi rend="bold">Ekadesaṃ bhijjatī</hi>ti pañhe sampayuttaṃ bhijjati, vippayuttaṃ tiṭṭhatīti tassa laddhi, tasmā paṭijānāti. <hi rend="bold">Dve jīvitindriyānī</hi>ti pucchā paravādissa, paṭiññā sakavādissa. Rūpārūpavasena hi dve jīvitindriyāni, tehiyeva satto jīvati, tesaṃ bhaṅgena maratīti vuccati. Cutikkhaṇasmiñhi dvepi jīvitāni saheva bhijjanti.</p>

<p rend="centre">Jīvitindriyakathāvaṇṇanā.</p>

<p rend="title">11. Kammahetukathāvaṇṇanā</p>

<p rend="bodytext" n="546"><hi rend="paranum">546</hi><hi rend="dot">.</hi> Idāni <pb ed="V" n="0.0208" /> kammahetukathā nāma hoti. Tattha yena arahatā purimabhave arahā abbhācikkhitapubbo, so tassa kammassa hetu arahattā parihāyatīti yesaṃ laddhi, seyyathāpi pubbaseliyānañceva sammitiyānañca; te sandhāya <hi rend="bold">kammahetū</hi>ti pucchā sakavādissa, paṭiññā itarassa. Sesaṃ parihānikathāyaṃ vuttanayameva <pb ed="P" n="0.0113" />.</p>

<p rend="bodytext"><hi rend="bold">Handa hi arahantānaṃ abbhācikkhatī</hi>ti idaṃ yassa kammassa hetu parihāyati, taṃ sampaṭicchāpetuṃ vadati. Atha naṃ sakavādī taṃ pakkhaṃ paṭijānāpetvā ‘‘yadi evaṃ yehi arahanto na abbhācikkhitapubbā, te sabbe arahattaṃ pāpuṇeyyu’’nti codetuṃ <hi rend="bold">ye kecī</hi>tiādimāha. Itaro tassa kammassa arahattaṃ sampāpuṇane niyāmaṃ apassanto paṭikkhipati.</p>

<p rend="centre">Kammahetukathāvaṇṇanā.</p>

<p rend="centre">Aṭṭhamo vaggo.</p>

<p rend="chapter">9. Navamavaggo</p>

<p rend="title">1. Ānisaṃsadassāvīkathāvaṇṇanā</p>

<p rend="bodytext" n="547"><hi rend="paranum">547</hi><hi rend="dot">.</hi> Idāni <pb ed="P" n="0.0114" /><pb ed="M" n="0.0213" /> ānisaṃsadassāvīkathā nāma hoti. Tattha sakasamaye saṅkhāre ādīnavato nibbānañca ānisaṃsato passantassa saṃyojanappahānaṃ hotīti nicchayo. Yesaṃ pana tesu dvīsupi ekaṃsikavādaṃ gahetvā ‘‘ānisaṃsadassāvinova saṃyojanappahānaṃ hotī’’ti laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Athassa ‘‘ekaṃsikavādo tayā gahito, ādīnavopi daṭṭhabboyevā’’ti vibhāgadassanatthaṃ sakavādī <hi rend="bold">saṅkhāre</hi>tiādimāha.</p>

<p rend="bodytext"><hi rend="bold">Saṅkhāre</hi><pb ed="V" n="0.0209" /><hi rend="bold">ca aniccato manasikaroti, nibbāne ca ānisaṃsadassāvī hotī</hi>ti pañhasmiṃ ayamadhippāyo – ānisaṃsadassāvissa saṃyojanānaṃ pahānaṃ hotīti tesaṃ laddhi. Nanu saṅkhāre aniccato manasikaroto saṃyojanā pahīyantīti ca puṭṭho āmantāti paṭijānāti. Tena te saṅkhāre ca aniccato manasikaroti, nibbāne ca ānisaṃsadassāvī hotīti idaṃ āpajjati, kiṃ sampaṭicchasi etanti. Tato paravādī ekacittakkhaṇaṃ sandhāya paṭikkhipati, dutiyaṃ puṭṭho nānācittavasena paṭijānāti. Sakavādī panassa adhippāyaṃ madditvā aniccamanasikārassa ānisaṃsadassāvitāya ca ekato paṭiññātattā <hi rend="bold">dvinnaṃ phassānaṃ dvinnaṃ cittānaṃ samodhānaṃ hotī</hi>ti pucchati. Itaro dvinnaṃ samodhānaṃ apassanto paṭikkhipati. <hi rend="bold">Dukkhato</hi>tiādipañhesupi eseva nayo. Kiṃ panettha sanniṭṭhānaṃ, kiṃ aniccādito manasikaroto saṃyojanā pahīyanti, udāhu nibbāne ānisaṃsadassāvissa, udāhu dvepi ekato karontassāti. Yadi tāva aniccādito manasikaroto pahānaṃ <pb ed="P" n="0.0115" /> bhaveyya, vipassanācitteneva bhaveyya. Atha ānisaṃsadassāvino, anussavavasena nibbāne ānisaṃsaṃ passantassa vipassanācitteneva bhaveyya, atha dvepi ekato karontassa bhaveyya, dvinnaṃ phassādīnaṃ samodhānaṃ bhaveyya. Yasmā pana ariyamaggakkhaṇe aniccādimanasikārassa kiccaṃ nipphattiṃ gacchati puna niccatotiādigahaṇassa anuppattidhammabhāvato, nibbāne ca paccakkhatova ānisaṃsadassanaṃ ijjhati, tasmā kiccanipphattivasena aniccādito <pb ed="M" n="0.0214" /> manasikaroto ārammaṇaṃ katvā pavattivasena ca nibbāne ānisaṃsadassāvissa saṃyojanānaṃ pahānaṃ hotīti veditabbaṃ.</p>

<p rend="bodytext" n="548"><hi rend="paranum">548</hi><hi rend="dot">.</hi><hi rend="bold">Nibbāne sukhānupassī</hi>ti suttaṃ nibbāne sukhānupassanādibhāvameva sādheti, na ānisaṃsadassāvitāmattena saṃyojanānaṃ pahānaṃ. Tasmā ābhatampi anābhatasadisamevāti.</p>

<p rend="centre">Ānisaṃsadassāvīkathāvaṇṇanā.</p>

<p rend="title">2. Amatārammaṇakathāvaṇṇanā</p>

<p rend="bodytext" n="549"><hi rend="paranum">549</hi><hi rend="dot">.</hi> Idāni amatārammaṇakathā nāma hoti. Tattha yesaṃ ‘‘nibbānaṃ maññatī’’tiādīnaṃ <pb ed="V" n="0.0210" /> ayoniso atthaṃ gahetvā amatārammaṇaṃ saṃyojanaṃ hotīti laddhi, seyyathāpi pubbaseliyānaṃ, te sandhāya pucchā sakavādissa, paṭiññā itarassa. Atha naṃ sace amatārammaṇaṃ saṃyojanaṃ, amatassa saṃyojaniyādibhāvo āpajjatīti codetuṃ <hi rend="bold">amataṃ saṃyojaniya</hi>ntiādimāha. Itaro suttavirodhabhayena sabbaṃ paṭikkhipati. Iminā upāyena sabbavāresu attho veditabbo. <hi rend="bold">Nibbānaṃ nibbānato</hi>ti āhaṭasuttaṃ pana diṭṭhadhammanibbānaṃ sandhāya bhāsitaṃ, tasmā asādhakanti.</p>

<p rend="centre">Amatārammaṇakathāvaṇṇanā.</p>

<p rend="title">3. Rūpaṃ sārammaṇantikathāvaṇṇanā</p>

<p rend="bodytext" n="552-553"><hi rend="paranum">552-553</hi><hi rend="dot">.</hi> Idāni <pb ed="P" n="0.0116" /> rūpaṃ sārammaṇantikathā nāma hoti. Tattha rūpaṃ sappaccayaṭṭhena sārammaṇaṃ nāma hoti, na aññaṃ ārammaṇaṃ karotīti ārammaṇapaccayavasena. Yesaṃ pana avisesena rūpaṃ sārammaṇanti laddhi, seyyathāpi uttarāpathakānaṃ; te sandhāya ārammaṇatthassa vibhāgadassanatthaṃ pucchā sakavādissa, paṭiññā itarassa. Sesamettha pāḷianusāreneva veditabbaṃ. <hi rend="bold">Na vattabba</hi>nti pañhe olubbhārammaṇaṃ sandhāya paṭiññā sakavādissa. Dutiyapañhepi paccayārammaṇaṃ sandhāya paṭiññā tasseva. Iti sappaccayaṭṭhenevettha sārammaṇatā siddhāti.</p>

<p rend="centre">Rūpaṃ sārammaṇantikathāvaṇṇanā.</p>

<p rend="title">4. Anusayā anārammaṇakathāvaṇṇanā</p>

<p rend="bodytext" n="554-556"><hi rend="paranum">554-556</hi><hi rend="dot">.</hi> Idāni <pb ed="M" n="0.0215" /> anusayā anārammaṇātikathā nāma hoti. Tattha yesaṃ anusayā nāma cittavippayuttā ahetukā abyākatā, teneva ca anārammaṇāti laddhi, seyyathāpi andhakānañceva ekaccānañca uttarāpathakānaṃ; te sandhāya <hi rend="bold">anusayā</hi>ti pucchā sakavādissa, paṭiññā <pb ed="V" n="0.0211" /> itarassa. Atha naṃ anārammaṇena nāma evaṃvidhena bhavitabbanti codetuṃ <hi rend="bold">rūpa</hi>ntiādimāha. <hi rend="bold">Kāmarāgo</hi>tiādi kāmarāgānusayato anaññattā dassitaṃ. <hi rend="bold">Saṅkhārakkhandho anārammaṇo</hi>ti pañhe cittasampayuttasaṅkhārakkhandhaṃ sandhāya paṭikkhipati. Anusayaṃ jīvitindriyaṃ kāyakammādirūpañca saṅkhārakkhandhapariyāpannaṃ, taṃ sandhāya paṭijānāti. Imināvupāyena sabbavāresu attho veditabbo. <hi rend="bold">Sānusayo</hi>ti pañhe pana appahīnānusayattā sānusayatā anuññātā. Na anusayānaṃ pavattisabbhāvā. Yo hi appahīno, na so atīto, nānāgato, na paccuppanno ca. Maggavajjhakileso panesa appahīnattāva atthīti <pb ed="P" n="0.0117" /> vuccati. Evarūpassa ca idaṃ nāma ārammaṇanti na vattabbaṃ. Tasmā taṃ paṭikkhittaṃ. Taṃ panetaṃ na kevalaṃ anusayassa, rāgādīnampi tādisameva, tasmā anusayānaṃ anārammaṇatāsādhakaṃ na hotīti.</p>

<p rend="centre">Anusayā anārammaṇātikathāvaṇṇanā.</p>

<p rend="title">5. Ñāṇaṃ anārammaṇantikathāvaṇṇanā</p>

<p rend="bodytext" n="557-558"><hi rend="paranum">557-558</hi><hi rend="dot">.</hi> Idāni ñāṇaṃ anārammaṇantikathā nāma hoti. Tattha yasmā arahā cakkhuviññāṇasamaṅgī ñāṇīti vuccati, tassa ñāṇassa tasmiṃ khaṇe ārammaṇaṃ natthi, tasmā ñāṇaṃ anārammaṇanti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Sesamettha anusayakathāyaṃ vuttanayeneva veditabbanti.</p>

<p rend="centre">Ñāṇaṃ anārammaṇantikathāvaṇṇanā.</p>

<p rend="title">6. Atītānāgatārammaṇakathāvaṇṇanā</p>

<p rend="bodytext" n="559-561"><hi rend="paranum">559-561</hi><hi rend="dot">.</hi> Idāni atītānāgatārammaṇakathā nāma hoti. Tattha yasmā atītānāgatārammaṇaṃ nāma natthi, tasmā tadārammaṇena cittena ārammaṇassa <pb ed="M" n="0.0216" /> natthitāya anārammaṇena <pb ed="V" n="0.0212" /> bhavitabbanti atītaṃ anārammaṇanti yesaṃ laddhi, seyyathāpi uttarāpathakānaṃ, te sandhāya <hi rend="bold">atītārammaṇa</hi>nti pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Atītānāgatārammaṇakathāvaṇṇanā.</p>

<p rend="title">7. Vitakkānupatitakathāvaṇṇanā</p>

<p rend="bodytext" n="562"><hi rend="paranum">562</hi><hi rend="dot">.</hi> Idāni <pb ed="P" n="0.0118" /> vitakkānupatitakathā nāma hoti. Tattha vitakkānupatitā nāma duvidhā – ārammaṇato ca sampayogato ca. Tattha asukacittaṃ nāma vitakkassārammaṇaṃ na hotīti niyamābhāvato siyā sabbaṃ cittaṃ vitakkānupatitaṃ, vitakkavippayuttacittasabbhāvato pana na sabbaṃ cittaṃ vitakkānupatitaṃ. Iti imaṃ vibhāgaṃ akatvā aviseseneva sabbaṃ cittaṃ vitakkānupatitanti yesaṃ laddhi, seyyathāpi uttarāpathakānaṃ, te sandhāya pucchā sakavādissa, paṭiññā itarassa. Sesamettha pāḷivaseneva niyyātīti.</p>

<p rend="centre">Vitakkānupatitakathāvaṇṇanā.</p>

<p rend="title">8. Vitakkavipphārasaddakathāvaṇṇanā</p>

<p rend="bodytext" n="563"><hi rend="paranum">563</hi><hi rend="dot">.</hi> Idāni vitakkavipphārasaddakathā nāma hoti. Tattha yasmā ‘‘vitakkavicārā vacīsaṅkhārā’’ti vuttā, tasmā sabbaso vitakkayato vicārayato antamaso manodhātupavattikālepi vitakkavipphāro saddoyevāti yesaṃ laddhi, seyyathāpi pubbaseliyānaṃ; te sandhāya <hi rend="bold">sabbaso</hi>ti pucchā sakavādissa paṭiññā itarassa. Atha naṃ yadi vitakkavipphāramattaṃ saddo, phassādivipphāropi saddo bhaveyyāti codetuṃ <hi rend="bold">sabbaso phusayato</hi>tiādimāha. Itaro tādisaṃ suttalesaṃ apassanto paṭikkhipati. <hi rend="bold">Vitakkavipphāro saddo sotaviññeyyo</hi>ti vitakkassa vipphāramattameva <pb ed="V" n="0.0213" /> saddoti katvā pucchati, na vitakkavipphārasamuṭṭhitaṃ suttapamattānaṃ <pb ed="M" n="0.0217" /> saddaṃ, itaro paṭikkhipati. <hi rend="bold">Nanu vitakkavipphārasaddo na sotaviññeyyo</hi>ti idaṃ tasseva laddhiyā dasseti. So hi vitakkavipphāramattameva saddaṃ vadati, so na sotaviññeyyoti. Itaro pana ‘‘vitakkavipphārasaddaṃ sutvā ādisatī’’ ti (dī. ni. 3.148) vacanato sotaviññeyyovāti vadati.</p>

<p rend="centre">Vitakkavipphārasaddakathāvaṇṇanā.</p>

<p rend="title">9. Nayathācittassa vācātikathāvaṇṇanā</p>

<p rend="bodytext" n="564"><hi rend="paranum">564</hi><hi rend="dot">.</hi> Idāni <pb ed="P" n="0.0119" /> nayathācittassa vācātikathā nāma hoti. Tattha yasmā koci aññaṃ bhaṇissāmīti aññaṃ bhaṇati, tasmā nayathācittassa vācā cittānurūpā cittānugatikā na hoti, vināpi cittena pavattatīti yesaṃ laddhi; seyyathāpi pubbaseliyānaṃ; te sandhāya pucchā sakavādissa, paṭiññā itarassa. Atha naṃ ‘‘yadi taṃsamuṭṭhāpakaṃ cittaṃ na siyā, phassādayopi tasmiṃ khaṇe na siyu’’nti codetuṃ <hi rend="bold">aphassakassā</hi>tiādimāha. <hi rend="bold">Na bhaṇitukāmo</hi>tiādīsu yasmā aññaṃ bhaṇissāmīti aññaṃ bhaṇantopi bhaṇitukāmoyeva nāma hoti, tasmā na hevāti paṭikkhipati.</p>

<p rend="bodytext" n="565"><hi rend="paranum">565</hi><hi rend="dot">.</hi><hi rend="bold">Nanu atthi koci aññaṃ bhaṇissāmī</hi>tiādīsu cīvaranti bhaṇitukāmo cīranti bhaṇeyya. Tattha aññaṃ bhaṇitukāmatācittaṃ, aññaṃ bhaṇanacittaṃ, iti pubbabhāgena cittena asadisattā ayathācitto nāma hoti, tenassa kevalaṃ anāpatti nāma hoti, na pana cīranti vacanasamuṭṭhāpakacittaṃ natthi, iti acittakā sā vācāti atthaṃ sandhāya iminā udāharaṇena ‘‘nayathācittassa vācā’’ti patiṭṭhāpitāpi appatiṭṭhāpitāva hotīti.</p>

<p rend="centre">Nayathācittassa vācātikathāvaṇṇanā.</p>

<p rend="title">10. Nayathācittassa kāyakammantikathāvaṇṇanā</p>

<p rend="bodytext" n="566-567"><hi rend="paranum">566-567</hi><hi rend="dot">.</hi> Idāni <pb ed="M" n="0.0218" /><pb ed="V" n="0.0214" /> nayathācittassa kāyakammantikathā nāma hoti. Tattha yasmā koci aññatra gacchissāmīti aññatra gacchati, tasmā nayathācittassa kāyakammaṃ cittānurūpaṃ cittānugatikaṃ na hoti, vināpi cittena pavattatīti yesaṃ laddhi, seyyathāpi pubbaseliyānaṃyeva, te sandhāya pucchā sakavādissa, paṭiññā itarassa. Sesamettha heṭṭhā vuttanayeneva veditabbanti.</p>

<p rend="centre">Nayathācittassa kāyakammantikathāvaṇṇanā.</p>

<p rend="title">11. Atītānāgatasamannāgatakathāvaṇṇanā</p>

<p rend="bodytext" n="568-570"><hi rend="paranum">568-570</hi><hi rend="dot">.</hi> Idāni <pb ed="P" n="0.0120" /> atītānāgatehi samannāgatakathā nāma hoti. Tattha samannāgatapaññatti paṭilābhapaññattīti dve paññattiyo veditabbā. Tāsu paccuppannadhammasamaṅgī samannāgatoti vuccati. Aṭṭha samāpattilābhino pana samāpattiyo kiñcāpi na ekakkhaṇe pavattanti, aññā atītā honti, aññā anāgatā, aññā paccuppannā, paṭivijjhitvā aparihīnatāya pana lābhīti vuccati. Tattha yesaṃ imaṃ vibhāgaṃ aggahetvā yasmā jhānalābhīnaṃ atītānāgatāni jhānānipi atthi, tasmā ‘‘te atītenapi anāgatenapi samannāgatā’’ti laddhi, seyyathāpi andhakānaṃ. Te sandhāya pucchā sakavādissa, paṭiññā itarassa. Sesamettha uttānatthamevāti. ‘‘Aṭṭhavimokkhajhāyī’’tiādi pana lābhībhāvassa sādhakaṃ, na samannāgatabhāvassāti.</p>

<p rend="centre">Atītānāgatasamannāgatakathāvaṇṇanā.</p>

<p rend="centre">Navamo vaggo.</p>

<p rend="chapter">10. Dasamavaggo</p>

<p rend="title">1. Nirodhakathāvaṇṇanā</p>

<p rend="bodytext" n="571-572"><hi rend="paranum">571-572</hi><hi rend="dot">.</hi> Idāni <pb ed="P" n="0.0121" /><pb ed="V" n="0.0215" /> nirodhakathā nāma hoti. Tattha yesaṃ ‘‘upapattesiyanti saṅkhaṃ gatassa bhavaṅgacittassa bhaṅgakkhaṇena saheva kiriyāti saṅkhaṃ gatā <pb ed="M" n="0.0219" /> kusalā vā akusalā vā cattāro khandhā cittasamuṭṭhānarūpañcāti pañcakkhandhā uppajjanti. Tesu hi anuppannesu bhavaṅge niruddhe santativicchedo bhaveyyā’’ti laddhi, seyyathāpi andhakānaṃ; te sandhāya <hi rend="bold">upapattesiye</hi>ti pucchā sakavādissa, paṭiññā itarassa. Tattha <hi rend="bold">upapattesiye</hi>ti catūsupi padesu bahuvacanabhummatthe ekavacanabhummaṃ. Upapattesiyesu pañcasu khandhesu aniruddhesūti ayañhettha attho. <hi rend="bold">Dasanna</hi>nti upapattesiyakhandhānañca kiriyakhandhānañca vasena vuttaṃ. Tattha paṭhamapañhe khandhalakkhaṇavasena kiriyavasena ca pañceva nāma te khandhāti paṭikkhipati. Dutiyapañhe purimapacchimavasena upapattesiyakiriyavasena ca nānattaṃ sandhāya paṭijānāti. Dvinnaṃ pana phassānaṃ cittānañca samodhānaṃ puṭṭho suttalesābhāvena paṭikkhipati.</p>

<p rend="bodytext"><hi rend="bold">Kiriyā cattāro</hi>ti rūpena vinā kusalā akusalā vā cattāro gahitā. <hi rend="bold">Kiriyāñāṇa</hi>nti paravādinā cakkhuviññāṇasamaṅgikkhaṇe arahato anuññātaṃ anārammaṇañāṇaṃ. <hi rend="bold">Niruddhe maggo uppajjatī</hi>ti pucchā paravādissa, aniruddhe anuppajjanato paṭiññā sakavādissa. <hi rend="bold">Mato maggaṃ bhāvetī</hi>ti <pb ed="P" n="0.0122" /> chalena pucchā paravādissa. Yasmā pana paṭisandhito yāva cuticittā satto jīvatiyeva nāma, tasmā sakavādī <hi rend="bold">na heva</hi>nti paṭikkhipati.</p>

<p rend="centre">Nirodhakathāvaṇṇanā.</p>

<p rend="title">2. Rūpaṃmaggotikathāvaṇṇanā</p>

<p rend="bodytext" n="573-575"><hi rend="paranum">573-575</hi><hi rend="dot">.</hi> Idāni <pb ed="V" n="0.0216" /> rūpaṃ maggotikathā nāma hoti. Tattha yesaṃ ‘‘sammāvācākammantājīvā rūpa’’nti laddhi, seyyathāpi mahisāsakasammitiyamahāsaṃghikānaṃ; te sandhāya <hi rend="bold">maggasamaṅgissā</hi>ti pucchā sakavādissa, paṭiññā itarassa. Atha naṃ ‘‘yadi te sammāvācādayo rūpaṃ, na viratiyo, yathā sammādiṭṭhādimaggo sārammaṇādisabhāvo, evaṃ tampi rūpaṃ siyā’’ti codetuṃ <hi rend="bold">sārammaṇo</hi>tiādimāha. Tattha paṭikkhepo ca paṭiññā ca paravādino laddhianurūpena veditabbā. Sesamettha uttānatthamevāti.</p>

<p rend="centre">Rūpaṃ maggotikathāvaṇṇanā.</p>

<p rend="title">3. Pañcaviññāṇasamaṅgissa maggakathāvaṇṇanā</p>

<p rend="bodytext" n="576"><hi rend="paranum">576</hi><hi rend="dot">.</hi> Idāni <pb ed="M" n="0.0220" /> pañcaviññāṇasamaṅgissa maggakathā nāma hoti. Tattha yesaṃ ‘‘cakkhunā rūpaṃ disvā na nimittaggāhī hotī’’ti suttaṃ nissāya ‘‘pañcaviññāṇasamaṅgissa atthi maggabhāvanā’’ti laddhi, seyyathāpi mahāsaṃghikānaṃ, te sandhāya pucchā sakavādissa, paṭiññā itarassa. Atha naṃ ‘‘sace tassa maggabhāvanā atthi, pañcaviññāṇagatikena vā maggena, maggagatikehi vā pañcaviññāṇehi bhavitabbaṃ, na ca tāni maggagatikāni anibbānārammaṇattā alokuttarattā ca, na maggo pañcaviññāṇagatiko tesaṃ lakkhaṇena asaṅgahitattā’’ti codetuṃ <hi rend="bold">nanu pañcaviññāṇā uppannavatthukā</hi>tiādimāha. Tatrāyaṃ adhippāyo – yadi <pb ed="P" n="0.0123" /> pañcaviññāṇasamaṅgissa maggabhāvanā siyā, yena manoviññāṇena maggo sampayutto, tampi pañcaviññāṇasamaṅgissa siyā. Evaṃ sante yadidaṃ ‘‘pañcaviññāṇā uppannavatthukā’’tiādi lakkhaṇaṃ vuttaṃ, taṃ evaṃ avatvā ‘‘cha viññāṇā’’ti vattabbaṃ siyā. Tathā pana avatvā ‘‘pañcaviññāṇā’’tveva vuttaṃ, tasmā na vatabbaṃ ‘‘pañcaviññāṇasamaṅgissa atthi maggabhāvanā’’ti. Yasmā cettha ayameva adhippāyo, tasmā sakavādī taṃ lakkhaṇaṃ paravādiṃ sampaṭicchāpetvā <hi rend="bold">no ca vata re vattabbe pañcaviññāṇasamaṅgissa atthi maggabhāvanā</hi>ti āha.</p>

<p rend="bodytext">Aparo <pb ed="V" n="0.0217" /> nayo – pañcaviññāṇā uppannavatthukā, maggo avatthukopi hoti. Te ca uppannārammaṇā, maggo navattabbārammaṇo. Te purejātavatthukāva maggo avatthukopi. Te purejātārammaṇā, maggo apurejātārammaṇo. Te ajjhattikavatthukāva maggo avatthukopi hoti. Te ca rūpādivasena bāhirārammaṇā, maggo nibbānārammaṇo. Te aniruddhaṃ vatthuṃ nissayaṃ katvā pavattanato asambhinnavatthukā, maggo avatthukopi. Te aniruddhāneva rūpādīni ārabbha pavattanato asambhinnārammaṇā, maggo nibbānārammaṇo. Te nānāvatthukā, maggo avatthuko vā ekavatthuko vā. Te nānārammaṇā maggo ekārammaṇo. Te attano attanova rūpādigocare pavattanato na aññamaññassa gocaravisayaṃ paccanubhonti, maggo rūpādīsu ekampi gocaraṃ na karoti. Te kiriyamanodhātuṃ purecārikaṃ katvā uppajjanato na asamannāhārā na amanasikārā uppajjanti, maggo nirāvajjanova. Te sampaṭicchanādīhi vokiṇṇā uppajjanti, maggassa vokāroyeva natthi. Te aññamaññaṃ pubbacarimabhāvena <pb ed="M" n="0.0221" /> uppajjanti, maggassa tehi saddhiṃ purimapacchimatāva natthi, tesaṃ anuppattikāle tikkhavipassanāsamaye, tesaṃ anuppattidese āruppepi ca uppajjanato. Te sampaṭicchanādīhi antaritattā na aññamaññassa samanantarā uppajjanti, maggassa sampaṭicchanādīhi antaritabhāvova natthi. Tesaṃ aññatra abhinipātā ābhogamattampi kiccaṃ natthi, maggassa kilesasamugghātanaṃ kiccanti. Yasmā cettha ayampi <pb ed="P" n="0.0124" /> adhippāyo, tasmā sakavādī imehākārehi paravādiṃ maggassa apañcaviññāṇagatikabhāvaṃ sampaṭicchāpetvā <hi rend="bold">no ca vata re vattabbe pañcaviññāṇasamaṅgissa atthi maggabhāvanā</hi>ti āha.</p>

<p rend="bodytext" n="577"><hi rend="paranum">577</hi><hi rend="dot">.</hi><hi rend="bold">Suññataṃ ārabbhā</hi>ti ‘‘yathā lokuttaramaggo suññataṃ nibbānaṃ ārabbha, lokiyo suddhasaṅkhārapuñjaṃ ārabbha uppajjati, kiṃ te evaṃ cakkhuviññāṇa’’nti pucchati. Itaro ‘‘cakkhuñca paṭicca rūpe cā’’ti vacanato paṭikkhipati. Dutiyaṃ puṭṭho ‘‘na nimittaggāhī’’ti vacanato yaṃ tattha animittaṃ, tadeva suññatanti sandhāya paṭijānāti. <hi rend="bold">Cakkhuñca paṭiccā</hi>ti pañhadvayepi eseva nayo.</p>

<p rend="bodytext" n="578-579"><hi rend="paranum">578-579</hi><hi rend="dot">.</hi><hi rend="bold">Cakkhuviññāṇaṃ atītānāgataṃ ārabbhā</hi>ti ettha ayamadhippāyo – manoviññāṇasamaṅgissa atthi maggabhāvanā, manoviññāṇañca atītānāgatampi ārabbha uppajjati, kiṃ te evaṃ cakkhuviññāṇampīti. <hi rend="bold">Phassaṃ ārabbhā</hi>tiādīsupi eseva nayo. <hi rend="bold">Cakkhunā</hi><pb ed="V" n="0.0218" /><hi rend="bold">rūpaṃ disvā na nimittaggāhī</hi>ti ettha javanakkhaṇe na nimittaggāhitā vuttā, na cakkhuviññāṇakkhaṇe. Tasmā lokiyamaggampi sandhāyetaṃ asādhakanti.</p>

<p rend="centre">Pañcaviññāṇasamaṅgissa maggakathāvaṇṇanā.</p>

<p rend="title">4. Pañcaviññāṇā kusalāpītikathāvaṇṇanā</p>

<p rend="bodytext" n="580-583"><hi rend="paranum">580-583</hi><hi rend="dot">.</hi> Idāni pañcaviññāṇā kusalāpītikathā nāma hoti. Sā heṭṭhā vuttanayeneva atthato veditabbāti.</p>

<p rend="centre">Pañcaviññāṇā kusalāpītikathāvaṇṇanā.</p>

<p rend="title">5. Pañcaviññāṇā sābhogātikathāvaṇṇanā</p>

<p rend="bodytext" n="584-586"><hi rend="paranum">584-586</hi><hi rend="dot">.</hi> Idāni <pb ed="M" n="0.0222" /> pañcaviññāṇā sābhogātikathā nāma hoti. Tattha ābhogo nāma kusalākusalavasena hoti satthārā <pb ed="P" n="0.0125" /> ca ‘‘cakkhunā rūpaṃ disvā nimittaggāhī hoti, na nimittaggāhī hotī’’tiādi vuttaṃ, taṃ ayoniso gahetvā ‘‘pañcaviññāṇā sābhogā’’ti yesaṃ laddhi, seyyathāpi mahāsaṃghikānaṃ, te sandhāya pucchā sakavādissa, paṭiññā itarassa. Sesamettha purimakathāsadisamevāti.</p>

<p rend="centre">Pañcaviññāṇā sābhogātikathāvaṇṇanā.</p>

<p rend="title">6. Dvīhi sīlehītikathāvaṇṇanā</p>

<p rend="bodytext" n="587-589"><hi rend="paranum">587-589</hi><hi rend="dot">.</hi> Idāni <pb ed="V" n="0.0219" /> dvīhi sīlehītikathā nāma hoti. Tattha ‘‘sīle patiṭṭhāya naro sapañño’’tiādivacanato (saṃ. ni. 1.23) yasmā lokiyena sīlena sīlavā lokuttaraṃ maggaṃ bhāveti, tasmā ‘‘purimena ca lokiyena maggakkhaṇe lokuttarena cāti dvīhi sīlehi samannāgato nāma hotī’’ti yesaṃ laddhi, seyyathāpi mahāsaṃghikānaṃyeva, te sandhāya <hi rend="bold">maggasamaṅgī</hi>ti pucchā sakavādissa, paṭiññā itarassa. Atha naṃ ‘‘yadi so ekakkhaṇe lokiyalokuttarehi dvīhi sīlehi samannāgato, dvīhi phassādīhipi tena samannāgatena bhavitabba’’nti codetuṃ <hi rend="bold">dvīhi phassehī</hi>tiādimāha. Itaro tathārūpaṃ nayaṃ apassanto paṭikkhipati. <hi rend="bold">Lokiyena ca lokuttarena cā</hi>ti pañhe pubbe samādinnañca maggakkhaṇe uppannasammāvācādīni ca sandhāya paṭijānāti.</p>

<p rend="bodytext"><hi rend="bold">Lokiye sīle niruddhe</hi>ti pucchā paravādissa, khaṇabhaṅganirodhaṃ sandhāya paṭiññā sakavādissa. Itaro pana taṃ vītikkamaṃ viya sallakkhento <hi rend="bold">dussīlo</hi>tiādimāha. Laddhipatiṭṭhāpanaṃ panassa pubbe abhinnasīlataṃyeva dīpeti, na dvīhi samannāgatataṃ. Tasmā appatiṭṭhitāva laddhīti.</p>

<p rend="centre">Dvīhi sīlehītikathāvaṇṇanā.</p>

<p rend="title">7. Sīlaṃ acetasikantikathāvaṇṇanā</p>

<p rend="bodytext" n="590-594"><hi rend="paranum">590-594</hi><hi rend="dot">.</hi> Idāni <pb ed="P" n="0.0126" /><pb ed="M" n="0.0223" /> sīlaṃ acetasikantikathā nāma hoti. Tattha yasmā sīle uppajjitvā niruddhepi samādānahetuko sīlopacayo nāma atthi, yena so sīlavāyeva nāma hoti, tasmā ‘‘sīlaṃ acetasika’’nti yesaṃ laddhi, seyyathāpi mahāsaṃghikānaṃ, te sandhāya pucchā sakavādissa, paṭiññā itarassa. Sesamettha ‘‘dānaṃ acetasika’’ntikathāyaṃ vuttanayeneva veditabbaṃ. Laddhipatiṭṭhāpanampi ayoniso gahitattā appatiṭṭhāpanamevāti.</p>

<p rend="centre">Sīlaṃ acetasikantikathāvaṇṇanā.</p>

<p rend="title">8. Sīlaṃ na cittānuparivattītikathāvaṇṇanā</p>

<p rend="bodytext" n="595-597"><hi rend="paranum">595-597</hi><hi rend="dot">.</hi> Idāni <pb ed="V" n="0.0220" /> sīlaṃ na cittānuparivattītikathā nāma hoti. Tattha <hi rend="bold">na cittānuparivattī</hi>ti bhāsantarameva nānaṃ, sesaṃ purimakathāsadisamevāti.</p>

<p rend="centre">Sīlaṃ na cittānuparivattītikathāvaṇṇanā.</p>

<p rend="title">9. Samādānahetukathāvaṇṇanā</p>

<p rend="bodytext" n="598-600"><hi rend="paranum">598-600</hi><hi rend="dot">.</hi> Idāni samādānahetukathā nāma hoti. Tattha ‘‘ārāmaropā’’ti gāthāya atthaṃ ayoniso gahetvā ‘‘sadā puññaṃ pavaḍḍhatī’’ti vacanato ‘‘samādānahetukaṃ sīlaṃ vaḍḍhatī’’ti yesaṃ laddhi, seyyathāpi mahāsaṃghikānaññeva, te sandhāya pucchā sakavādissa, cittavippayuttaṃ sīlopacayaṃ sandhāya paṭiññā paravādissa. Sesaṃ purimakathāsadisamevāti.</p>

<p rend="centre">Samādānahetukathāvaṇṇanā.</p>

<p rend="title">10. Viññatti sīlantikathāvaṇṇanā</p>

<p rend="bodytext" n="601-602"><hi rend="paranum">601-602</hi><hi rend="dot">.</hi> Idāni <pb ed="P" n="0.0127" /> viññatti sīlantikathā nāma hoti. Tattha kāyaviññatti kāyakammaṃ, vacīviññatti vacīkammanti gahitattā ‘‘viññatti sīla’’nti yesaṃ laddhi, seyyathāpi mahāsaṃghikānañceva sammitiyānañca; te sandhāya <hi rend="bold">viññattī</hi>ti <pb ed="M" n="0.0224" /> pucchā sakavādissa, paṭiññā itarassa. Atha naṃ yasmā sīlaṃ nāma virati, na rūpadhammo, tasmā tenatthena codetuṃ <hi rend="bold">pāṇātipātā veramaṇī</hi>tiādimāha. <hi rend="bold">Abhivādanaṃ sīla</hi>ntiādi yathārūpaṃ viññattiṃ so ‘‘sīla’’nti maññati taṃ uddharitvā dassetuṃ vuttaṃ. Yasmā pana sā virati na hoti, tasmā puna <hi rend="bold">pāṇātipātā</hi>tiādimāha. Laddhi panassa chalena patiṭṭhitattā appatiṭṭhitāyevāti.</p>

<p rend="centre">Viññatti sīlantikathāvaṇṇanā.</p>

<p rend="title">11. Aviññatti dussīlyantikathāvaṇṇanā</p>

<p rend="bodytext" n="603-604"><hi rend="paranum">603-604</hi><hi rend="dot">.</hi> Idāni <pb ed="V" n="0.0221" /> aviññatti dussīlyantikathā nāma hoti. Tattha cittavippayuttaṃ apuññūpacayañceva āṇattiyā ca pāṇātipātādīsu aṅgapāripūriṃ sandhāya ‘‘aviññatti dussīlya’’nti yesaṃ laddhi, seyyathāpi mahāsaṃghikānaṃ, te sandhāya pucchā sakavādissa, paṭiññā itarassa. Atha naṃ ‘‘sace sā dussīlyaṃ, pāṇātipātādīsu aññatarā siyā’’ti codetuṃ <hi rend="bold">pāṇātipāto</hi>tiādimāha. <hi rend="bold">Pāpakammaṃ samādiyitvā</hi>ti ‘‘asukaṃ nāma ghātessāmi, asukaṃ bhaṇḍaṃ avaharissāmī’’ti evaṃ pāpasamādānaṃ katvā. <hi rend="bold">Ubho vaḍḍhantī</hi>ti puṭṭho dānakkhaṇe pāpassa anuppattiṃ sandhāya paṭikkhipati. Dutiyaṃ puṭṭho cittavippayuttaṃ pāpūpacayaṃ sandhāya paṭijānāti. Sesamettha paribhogamayakathāyaṃ vuttanayeneva <pb ed="P" n="0.0128" /> veditabbaṃ. Laddhipatiṭṭhāpanampissa pāpasamādinnapubbabhāgameva sādheti; na aviññattiyā dussīlabhāvanti.</p>

<p rend="centre">Aviññatti dussīlyantikathāvaṇṇanā.</p>

<p rend="centre">Dasamo vaggo.</p>

<p rend="centre">Dutiyapaṇṇāsako samatto.</p>

<p rend="chapter">11. Ekādasamavaggo</p>

<p rend="title">1-3. Tissopi anusayakathāvaṇṇanā</p>

<p rend="bodytext" n="605-613"><hi rend="paranum">605-613</hi><hi rend="dot">.</hi> Idāni <pb ed="P" n="0.0129" /><pb ed="M" n="0.0225" /> anusayā abyākatā, ahetukā, cittavippayuttāti tissopi anusayakathā nāma honti. Tattha yasmā puthujjano kusalābyākate citte vattamāne ‘‘sānusayo’’ti vattabbo, yo cassa tasmiṃ khaṇe hetu, na tena hetunā anusayā sahetukā, na tena cittena sampayuttā, tasmā ‘‘te abyākatā, ahetukā, cittavippayuttā’’ti yesaṃ laddhi, seyyathāpi mahāsaṃghikānañceva sammitiyānañca; te sandhāya tīsupi kathāsu pucchā sakavādissa, paṭiññā itarassa. Sesaṃ heṭṭhā vuttanayattā sakkā pāḷimaggeneva jānitunti, tasmā na vitthāritanti.</p>

<p rend="centre">Tissopi anusayakathāvaṇṇanā.</p>

<p rend="title">4. Ñāṇakathāvaṇṇanā</p>

<p rend="bodytext" n="614-615"><hi rend="paranum">614-615</hi><hi rend="dot">.</hi> Idāni <pb ed="V" n="0.0222" /> ñāṇakathā nāma hoti. Tattha maggañāṇena aññāṇe vigatepi puna cakkhuviññāṇādivasena ñāṇavippayuttacitte vattamāne yasmā taṃ maggacittaṃ na pavattati, tasmā ‘‘na vattabbaṃ ñāṇī’’ti yesaṃ laddhi, seyyathāpi mahāsaṃghikānaṃ; te sandhāya pucchā sakavādissa, paṭiññā itarassa. Atha naṃ ‘‘yadi aññāṇe vigate ‘ñāṇī’ti paññatti na siyā, rāgādīsu vigatesu vītarāgādipaññattipi na siyāti puggalapaññattiyaṃ akovidosī’’ti codetuṃ <hi rend="bold">rāge vigate</hi>tiādimāha. Itaro tesu vigatesu sarāgādibhāve yuttiṃ <pb ed="P" n="0.0130" /> apassanto paṭikkhipati. Pariyosāne yasmā ñāṇapaṭilābhena so ñāṇīti vattabbataṃ arahati, tasmā <hi rend="bold">na heva</hi>nti paṭikkhepo sakavādissāti.</p>

<p rend="centre">Ñāṇakathāvaṇṇanā.</p>

<p rend="title">5. Ñāṇaṃ cittavippayuttantikathāvaṇṇanā</p>

<p rend="bodytext" n="616-617"><hi rend="paranum">616-617</hi><hi rend="dot">.</hi> Idāni <pb ed="M" n="0.0226" /> ñāṇaṃ cittavippayuttantikathā nāma hoti. Tattha yasmā arahā cakkhuviññāṇādisamaṅgī paṭiladdhaṃ maggañāṇaṃ sandhāya ‘‘ñāṇī’’ti vuccati, na cassa taṃ tena cittena sampayuttaṃ, tasmā ‘‘ñāṇaṃ cittavippayutta’’nti yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. Atha naṃ ‘‘yadi te ñāṇaṃ cittavippayuttaṃ cittavippayuttesu rūpādīsu aññataraṃ siyā’’ti codetuṃ <hi rend="bold">rūpa</hi>ntiādimāha. Itaro paṭikkhipati. Sesaṃ heṭṭhā vuttanayameva. Pariyosāne pana <hi rend="bold">paññavā</hi>ti puṭṭho paṭilābhavasena taṃ pavattiṃ icchati, tasmā paṭijānātīti.</p>

<p rend="centre">Ñāṇaṃ cittavippayuttantikathāvaṇṇanā.</p>

<p rend="title">6. Idaṃ dukkhantikathāvaṇṇanā</p>

<p rend="bodytext" n="618-820"><hi rend="paranum">618-820</hi><hi rend="dot">.</hi> Idāni <pb ed="V" n="0.0223" /> idaṃ dukkhantikathā nāma hoti. Tattha yesaṃ ‘‘lokuttaramaggakkhaṇe yogāvacaro idaṃ dukkhanti vācaṃ bhāsati, evamassa idaṃ dukkhanti vācaṃ bhāsato ca idaṃ dukkhanti ñāṇaṃ pavattatī’’ti laddhi, seyyathāpi andhakānaṃ; te sandhāya pucchā sakavādissa, maggakkhaṇe tathā vācābhāsanaṃ ñāṇappavattiñca sandhāya paṭiññā itarassa. Yasmā pana so sesasaccapaṭisaṃyuttaṃ vācaṃ puthujjanova bhāsati <pb ed="P" n="0.0131" />, na ca tassa tathā ñāṇappavattīti icchati, tasmā samudayādipañhesu paṭikkhipati. <hi rend="bold">Rūpaṃ anicca</hi>ntiādi dukkhapariyāyadassanavasena vuttaṃ. Itaro pana sakasamaye tādisaṃ vohāraṃ apassanto paṭikkhipati. <hi rend="bold">Iti ca danti cā</hi>tiādi yadi tassa dukkhe ñāṇaṃ pavattati, i-kāra daṃ-kāra du-kāra kha-kāresu paṭipāṭiyā catūhi ñāṇehi pavattitabbanti dassetuṃ vuttaṃ. Itaro pana tathā na icchati, tasmā paṭikkhipati.</p>

<p rend="centre">Idaṃ dukkhantikathāvaṇṇanā.</p>

<p rend="title">7. Iddhibalakathāvaṇṇanā</p>

<p rend="bodytext" n="621-624"><hi rend="paranum">621-624</hi><hi rend="dot">.</hi> Idāni <pb ed="M" n="0.0227" /> iddhibalakathā nāma hoti. Tattha iddhipādabhāvanānisaṃsassa atthaṃ ayoniso gahetvā ‘‘iddhibalena samannāgato kappaṃ tiṭṭheyyā’’ti yesaṃ laddhi, seyyathāpi mahāsaṃghikānaṃ; te sandhāya <hi rend="bold">iddhibalena samannāgato kappaṃ tiṭṭheyyā</hi>ti pucchā sakavādissa. Tattha kappo nāma mahākappo, kappekadeso, āyukappoti tividho. ‘‘Cattārimāni, bhikkhave, kappassa asaṅkhyeyyānī’’ti (a. ni. 4.156) ettha hi mahākappova kappoti vutto. ‘‘Brahmakāyikānaṃ devānaṃ kappo āyuppamāṇa’’nti (a. ni. 4.123) ettha kappekadesā. ‘‘Kappaṃ nirayamhi paccati, kappaṃ saggamhi modatī’’ti (cūḷava. 354) ettha āyukappo. Āyukappanaṃ āyuvidhānaṃ kammassa vipākavasena vā vassagaṇanāya vā āyuparicchedoti attho. Tesu mahākappaṃ sandhāya pucchati, itaro paṭijānāti.</p>

<p rend="bodytext">Atha naṃ sakavādī ‘‘sace te iddhibalena samannāgato, ‘yo ciraṃ jīvati, so vassasataṃ appaṃ <pb ed="V" n="0.0224" /> vā bhiyyo’ti (saṃ. ni. 2.143) evaṃ paricchinnā āyukappā uddhaṃ mahākappaṃ vā mahākappekadesaṃ vā jīveyya iddhimayikenassa āyunā bhavitabba’’nti codetuṃ <hi rend="bold">iddhimayiko so āyū</hi>tiādimāha. Itaro ‘‘jīvitindriyaṃ nāma iddhimayikaṃ natthi, kammasamuṭṭhānamevā’’ti vuttattā paṭikkhipati. Ko panettha iddhimato viseso, nanu aniddhimāpi āyukappaṃ <pb ed="P" n="0.0132" /> tiṭṭheyyāti? Ayaṃ viseso – iddhimā hi yāvatāyukaṃ jīvitappavattiyā antarāyakare dhamme iddhibalena paṭibāhitvā antarā akālamaraṇaṃ nivāretuṃ sakkoti, aniddhimato etaṃ balaṃ natthi. Ayametesaṃ viseso.</p>

<p rend="bodytext"><hi rend="bold">Atītaṃ anāgata</hi>nti idaṃ avisesena kappaṃ tiṭṭheyyāti paṭiññātattā codeti. Dve <hi rend="bold">kappe</hi>tiādi ‘‘yadi iddhimā jīvitaparicchedaṃ atikkamituṃ sakkoti, na kevalaṃ ekaṃ anekepi kappe tiṭṭheyyā’’ti codanatthaṃ vuttaṃ. <hi rend="bold">Uppanno phasso</hi>tiādi na sabbaṃ iddhiyā labbhati, iddhiyā avisayopi atthīti dassetuṃ vuttaṃ. Sesamettha uttānatthamevāti.</p>

<p rend="centre">Iddhibalakathāvaṇṇanā.</p>

<p rend="title">8. Samādhikathāvaṇṇanā</p>

<p rend="bodytext" n="625-626"><hi rend="paranum">625-626</hi><hi rend="dot">.</hi> Idāni <pb ed="M" n="0.0228" /> samādhikathā nāma hoti. Tattha yesaṃ ekacittakkhaṇe uppannāpi ekaggatā samādhānaṭṭhena samādhīti aggahetvā ‘‘satta rattindivāni ekantasukhapaṭisaṃvedī viharitu’’ntiādivacanaṃ (ma. ni. 1.180) nissāya ‘‘cittasantati samādhī’’ti laddhi, seyyathāpi sabbatthivādānañceva uttarāpathakānañca; te sandhāya <hi rend="bold">cittasantatī</hi>ti pucchā sakavādissa, paṭiññā itarassa. Atha naṃ ‘‘yadi cittasantati samādhi, cittasantati nāma atītāpi atthi, anāgatāpi atthi. Na hi ekaṃ paccuppannacittameva cittasantati nāma hoti, kiṃ te sabbāpi sā samādhī’’ti codetuṃ <hi rend="bold">atītā</hi>tiādimāha, itaro tathā anicchanto paṭikkhipati.</p>

<p rend="bodytext"><hi rend="bold">Nanu</hi><pb ed="V" n="0.0225" /><hi rend="bold">atītaṃ niruddha</hi>ntiādi ‘‘cittasantatiyaṃ paccuppannameva cittaṃ kiccakaraṃ, atītānāgataṃ niruddhattā anuppannattā ca natthi, kathaṃ taṃ samādhi nāma hotī’’ti dassetuṃ vuttaṃ. <hi rend="bold">Ekacittakkhaṇiko</hi>ti pucchā paravādissa. Tato yā sakasamaye ‘‘samādhiṃ, bhikkhave, bhāvethā’’tiādīsu paccuppannakusalacittasampayuttā ekaggatā samādhīti vuttā, taṃ sandhāya paṭiññā sakavādissa. <hi rend="bold">Cakkhuviññāṇasamaṅgī</hi>tiādi ‘‘ekacittakkhaṇiko’’ti vacanamattaṃ gahetvā chalena vuttaṃ, teneva sakavādinā paṭikkhittaṃ. <hi rend="bold">Nanu vuttaṃ bhagavatā</hi>ti suttaṃ purimapacchimavasena pavattamānassa <pb ed="P" n="0.0133" /> samādhissa abbokiṇṇataṃ sādheti, na santatiyā samādhibhāvaṃ, tasmā asādhakanti.</p>

<p rend="centre">Samādhikathāvaṇṇanā.</p>

<p rend="title">9. Dhammaṭṭhitatākathāvaṇṇanā</p>

<p rend="bodytext" n="627"><hi rend="paranum">627</hi><hi rend="dot">.</hi> Idāni dhammaṭṭhitatākathā nāma hoti. Tattha ‘‘ṭhitāva sā dhātū’’ti vacanaṃ nissāya ‘‘paṭiccasamuppādasaṅkhātā dhammaṭṭhitatā nāma ekā atthi, sā ca parinipphannā’’ti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Atha naṃ ‘‘yadi parinipphannānaṃ avijjādīnaṃ aññā <pb ed="M" n="0.0229" /> dhammaṭṭhitatā nāma parinipphannā atthi, tāyapi ca te dhammaṭṭhitatāya aññā ṭhitatā parinipphannā āpajjatī’’ti codetuṃ <hi rend="bold">tāya ṭhitatā</hi>tiādimāha. Paravādī evarūpāya laddhiyā abhāvena paṭikkhipati. Dutiyaṃ puṭṭho anantarapaccayatañceva aññamaññapaccayatañca sandhāya paṭijānāti. Sesaṃ heṭṭhā vuttanayattā uttānatthamevāti.</p>

<p rend="centre">Dhammaṭṭhitatākathāvaṇṇanā.</p>

<p rend="title">10. Aniccatākathāvaṇṇanā</p>

<p rend="bodytext" n="628"><hi rend="paranum">628</hi><hi rend="dot">.</hi> Idāni <pb ed="V" n="0.0226" /> aniccatākathā nāma hoti. Tattha ‘‘aniccānaṃ rūpādīnaṃ aniccatāpi rūpādayo viya parinipphannā’’ti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Atha naṃ ‘‘yadi te rūpādayo viya aniccatā parinipphannā, tassāpi aññāya parinipphannāya aniccatāya bhavitabba’’nti codetuṃ <hi rend="bold">tāya aniccatāyā</hi>tiādimāha. Itaro dvinnaṃ aniccatāya ekato abhāvena paṭikkhipitvā puna yasmā sā aniccatā niccā na hoti, teneva aniccena saddhiṃ antaradhāyati, tasmā paṭijānāti. Athassa sakavādī lesokāsaṃ adatvā yā tena dutiyā aniccatā paṭiññātā <pb ed="P" n="0.0134" />, tāyapi tato parāyapīti paramparavasena anupacchedadosaṃ āropento <hi rend="bold">tāya tāyevā</hi>tiādimāha. Jarā <hi rend="bold">parinipphannā</hi>tiādi yasmā uppannassa jarāmaraṇato aññā aniccatā nāma natthi, tasmā aniccatāvibhāgānuyuñjanavasena vuttaṃ. Tatrāpi paravādino purimanayeneva paṭiññā ca paṭikkhepo ca veditabbo.</p>

<p rend="bodytext" n="629"><hi rend="paranum">629</hi><hi rend="dot">.</hi><hi rend="bold">Rūpaṃ parinipphanna</hi>ntiādi yesaṃ sā aniccatā, tehi saddhiṃ saṃsandanatthaṃ vuttaṃ. Tattha ‘‘yathā parinipphannānaṃ rūpādīnaṃ aniccatājarāmaraṇāni atthi, evaṃ parinipphannānaṃ aniccatādīnaṃ tāni natthī’’ti maññamāno ekantena paṭikkhipatiyevāti.</p>

<p rend="centre">Aniccatākathāvaṇṇanā.</p>

<p rend="centre">Ekādasamo vaggo.</p>

<p rend="chapter">12. Dvādasamavaggo</p>

<p rend="title">1. Saṃvaro kammantikathāvaṇṇanā</p>

<p rend="bodytext" n="630-632"><hi rend="paranum">630-632</hi><hi rend="dot">.</hi> Idāni <pb ed="M" n="0.0230" /><pb ed="P" n="0.0135" /> saṃvaro kammantikathā nāma hoti. Tattha ‘‘cakkhunā rūpaṃ disvā nimittaggāhī <pb ed="V" n="0.0227" /> hoti, na nimittaggāhī hotī’’ti suttaṃ nissāya ‘‘saṃvaropi asaṃvaropi kamma’’nti yesaṃ laddhi, seyyathāpi mahāsaṃghikānaṃ; te sandhāya pucchā sakavādissa, paṭiññā itarassa.</p>

<p rend="bodytext">Atha naṃ yā sakasamaye cetanā ‘‘kamma’’nti vuttā yathā sā kāyavacīmanodvāresu pavattamānā kāyakammādināmaṃ labhati, tathā ‘‘yadi te saṃvaro kammaṃ, sopi cakkhundriyādīsu pavattamāno cakkhukammādināmaṃ labheyyā’’ti codetuṃ <hi rend="bold">cakkhundriyasaṃvaro cakkhukamma</hi>ntiādimāha. Itaro tādisaṃ suttapadaṃ apassanto catūsu dvāresu paṭikkhipitvā pañcame kāyadvāre pasādakāyaṃ sandhāya paṭikkhipati, viññattikāyaṃ sandhāya paṭijānāti. So hi pasādakāyampi viññattikāyampi kāyindriyantveva icchati. Manodvārepi vipākadvāraṃ sandhāya paṭikkhipati, kammadvāraṃ sandhāya paṭijānāti. Asaṃvarepi eseva nayo. ‘‘Cakkhunā rūpaṃ disvā’’ti suttaṃ tesu dvāresu saṃvarāsaṃvarameva dīpeti, na tassa kammabhāvaṃ, tasmā asādhakanti.</p>

<p rend="centre">Saṃvaro kammantikathāvaṇṇanā.</p>

<p rend="title">2. Kammakathāvaṇṇanā</p>

<p rend="bodytext" n="633-635"><hi rend="paranum">633-635</hi><hi rend="dot">.</hi> Idāni kammakathā nāma hoti. Tattha ‘‘nāhaṃ, bhikkhave, sañcetanikānaṃ <pb ed="P" n="0.0136" /> kammāna’’nti (a. ni. 10.217) suttapadaṃ nissāya ‘‘sabbaṃ kammaṃ savipāka’’nti yesaṃ laddhi, seyyathāpi mahāsaṃghikānaṃ; tesaṃ ‘‘cetanāhaṃ, bhikkhave, kammaṃ vadāmī’’ti (a. ni. 6.63) satthārā avisesena cetanā ‘‘kamma’’nti vuttā; sā ca kusalākusalāva savipākā, abyākatā avipākāti imaṃ vibhāgaṃ dassetuṃ <hi rend="bold">sabbaṃ kamma</hi>nti pucchā sakavādissa, paṭiññā itarassa. Puna <hi rend="bold">sabbā cetanā</hi>ti pañhesu abyākataṃ sandhāya paṭikkhepo, kusalākusale sandhāya paṭiññā veditabbā <pb ed="M" n="0.0231" />. <hi rend="bold">Vipākābyākatā</hi>tiādi savipākāvipākacetanaṃ sarūpena dassetuṃ vuttaṃ. Sesamettha uttānatthameva. ‘‘Nāhaṃ, bhikkhave’’ti suttaṃ sati paccaye diṭṭhadhammādīsu vipākapaṭisaṃvedanaṃ sandhāya vuttaṃ, tasmā asādhakanti.</p>

<p rend="centre">Kammakathāvaṇṇanā.</p>

<p rend="title">3. Saddo vipākotikathāvaṇṇanā</p>

<p rend="bodytext" n="636-637"><hi rend="paranum">636-637</hi><hi rend="dot">.</hi> Idāni <pb ed="V" n="0.0228" /> saddo vipākotikathā nāma hoti. Tattha ‘‘so tassa kammassa katattā upacitattā ussannattā vipulattā brahmassaro hotī’’tiādīni (dī. ni. 3.236) ayoniso gahetvā ‘‘saddo vipāko’’ti yesaṃ laddhi, seyyathāpi mahāsaṃghikānaṃ; tesaṃ ‘‘kammasamuṭṭhānā arūpadhammāva vipākāti nāmaṃ labhanti. Rūpadhammesu panāyaṃ vohāro natthī’’ti dassetuṃ pucchā sakavādissa, paṭiññā itarassa. <hi rend="bold">Sukhavedanīyo</hi>tiādi ‘‘vipāko nāma evarūpo hotī’’ti dassanatthaṃ vuttaṃ. ‘‘So tassa kammassā’’ti suttaṃ lakkhaṇapaṭilābhadassanatthaṃ vuttaṃ. Mahāpuriso hi kammassa katattā suciparivāropi hoti, na ca parivāro vipāko, tasmā asādhakametanti.</p>

<p rend="centre">Saddo vipākotikathāvaṇṇanā.</p>

<p rend="title">4. Saḷāyatanakathāvaṇṇanā</p>

<p rend="bodytext" n="638-640"><hi rend="paranum">638-640</hi><hi rend="dot">.</hi> Idāni <pb ed="P" n="0.0137" /> saḷāyatanakathā nāma hoti. Tattha yasmā saḷāyatanaṃ kammassa katattā uppannaṃ, tasmā ‘‘vipāko’’ti yesaṃ laddhi, seyyathāpi mahāsaṃghikānaṃ; te sandhāya <hi rend="bold">cakkhāyatanaṃ vipāko</hi>ti pucchā sakavādissa, paṭiññā itarassa. Sesaṃ heṭṭhā vuttanayameva. <hi rend="bold">Saḷāyatanaṃ vipāko</hi>ti ettha manāyatanaṃ siyā vipāko. Sesāni kevalaṃ kammasamuṭṭhānāni, na vipāko. Tasmā asādhakametanti.</p>

<p rend="centre">Saḷāyatanakathāvaṇṇanā.</p>

<p rend="title">5. Sattakkhattuparamakathāvaṇṇanā</p>

<p rend="bodytext" n="541-545"><hi rend="paranum">541-545</hi><hi rend="dot">.</hi> Idāni <pb ed="M" n="0.0232" /> sattakkhattuparamakathā nāma hoti, tattha yasmā ‘‘sattakkhattuparamo’’ti <pb ed="V" n="0.0229" /> vuttaṃ, tasmā ‘‘sattakkhattuparamo puggalo sattakkhattuparamatāya niyato’’ti yesaṃ laddhi, seyyathāpi uttarāpathakānaṃ; tesaṃ ṭhapetvā ‘‘ariyamaggaṃ añño tassa niyamo natthi, yena so sattakkhattuparamatāya niyato bhaveyyā’’ti imaṃ vibhāgaṃ dassetuṃ pucchā sakavādissa, paṭiññā itarassa.</p>

<p rend="bodytext"><hi rend="bold">Mātā jīvitā</hi>tiādīsu ayamadhippāyo – dve niyāmā sammattaniyāmo ca micchattaniyāmo ca. Sammattaniyāmo ariyamaggo. So avinipātadhammatañceva phaluppattiñca niyameti. Micchattaniyāmo ānantariyakammaṃ. Taṃ anantarā nirayūpapattiṃ niyameti. Tattha sattakkhattuparamo sotāpattimaggena avinipātadhammatāya ca phaluppattiyā ca niyamito. Sesamagganiyāmo panassa natthi anadhigatattā, ānantariyampi kātuṃ so abhabbo. Tvaṃ panassa niyāmaṃ icchasi, tena taṃ vadāma – ‘‘kiṃ te so iminā micchattaniyāmena niyamito’’ti.</p>

<p rend="bodytext"><hi rend="bold">Abhabbo antarā</hi>ti pañhesu ānantariyābhāvaṃ <pb ed="P" n="0.0138" /> sandhāya paṭikkhipati, sattakkhattuparamaṃ sandhāya paṭijānāti. <hi rend="bold">Atthi so niyāmo</hi>ti pañhe sattakkhattuparamatāya niyāmaṃ apassanto paṭikkhipati. <hi rend="bold">Atthi te satipaṭṭhānā</hi>tiādi niyāmasaṅkhāte maggadhamme dassetuṃ vuttaṃ. Tassa pana puna paṭhamamaggānuppattito tepi natthi, tasmā paṭikkhipati. Sesamettha uttānatthameva. <hi rend="bold">Nanu so sattakkhattuparamo</hi>ti ettha bhagavā ‘‘ayaṃ puggalo ettake bhave sandhāvitvā parinibbāyissati, ayaṃ ettake’’ti attano ñāṇabalena byākaroti, na bhavaniyāmaṃ nāma kiñci tena sattakkhattuparamo, kolaṃkolo, ekabījī vāti vuttaṃ, tasmā asādhakametanti.</p>

<p rend="centre">Sattakkhattuparamakathāvaṇṇanā.</p>

<p rend="bodytext" n="646-647"><hi rend="paranum">646-647</hi><hi rend="dot">.</hi> Kolaṃkolaekabījikathāyopi imināvupāyena veditabbā.</p>

<p rend="centre">Kolaṃkolaekabījikathāvaṇṇanā.</p>

<p rend="title">8. Jīvitāvoropanakathāvaṇṇanā</p>

<p rend="bodytext" n="648-649"><hi rend="paranum">648-649</hi><hi rend="dot">.</hi> Idāni <pb ed="M" n="0.0233" /><pb ed="V" n="0.0230" /> jīvitāvoropanakathā nāma hoti. Tattha yasmā dosasampayuttena cittena pāṇātipāto hoti, doso ca diṭṭhisampannassa appahīno, tasmā ‘‘diṭṭhisampanno sañcicca pāṇaṃ jīvitā voropeyyā’’ti yesaṃ laddhi, seyyathāpi pubbaseliyāparaseliyānaṃ; te sandhāya <hi rend="bold">diṭṭhisampanno</hi>ti pucchā sakavādissa, paṭiññā itarassa. <hi rend="bold">Sañcicca mātara</hi>ntiādipañhesu pana ‘‘aṭṭhānametaṃ anavakāso’’ti suttabhayena paṭikkhipati. <hi rend="bold">Satthari agāravo</hi>tiādi satthārādīsu sagāravassa sikkhāpadassa vītikkamābhāvadassanatthaṃ vuttaṃ. Itaro pana akusalavasena tassa agāravo nāma <pb ed="P" n="0.0139" /> natthīti paṭikkhipitvā sagāravabhāvañca sampaṭicchitvā puna <hi rend="bold">agāravo</hi>ti puṭṭho tesu tesu kiccesu pasutatāya vikkhittānaṃ asatiyā amanasikārena cetiye abhivādanapadakkhiṇakaraṇābhāvaṃ sandhāya paṭijānāti. Puna <hi rend="bold">ohadeyyā</hi>tiādinā nayena puṭṭho tādisāya kiriyāya sañcicca akaraṇato paṭikkhipati. Sesamettha uttānatthamevāti.</p>

<p rend="centre">Jīvitāvoropanakathāvaṇṇanā.</p>

<p rend="title">9. Duggatikathāvaṇṇanā</p>

<p rend="bodytext" n="650-652"><hi rend="paranum">650-652</hi><hi rend="dot">.</hi> Idāni duggatikathā nāma hoti. Tattha ye duggatiñca duggatisattānaṃ rūpādiārammaṇaṃ taṇhañcāti ubhayampi duggatīti gahetvā puna tathā avibhajitvā aviseseneva ‘‘diṭṭhisampannassa pahīnā duggatī’’ti vadanti, seyyathāpi uttarāpathakā; te sandhāya pucchā sakavādissa, paṭiññā itarassa. <hi rend="bold">Āpāyike rūpe rajjeyyā</hi>tiādi paravādino laddhiyā diṭṭhisampannassa duggati appahīnā, tassa vasena codetuṃ vuttaṃ. Sesamettha uttānatthameva. <hi rend="bold">Nirayaṃ upapajjeyyā</hi>tiādi duggatipahānameva duggatigāminitaṇhāpahānaṃ vā dīpeti, na duggatisattānaṃ rūpādiārammaṇāya taṇhāya pahānaṃ, tasmā asādhakanti.</p>

<p rend="centre">Duggatikathāvaṇṇanā.</p>

<p rend="bodytext" n="653"><hi rend="paranum">653</hi><hi rend="dot">.</hi> Sattamabhavikakathāyapi <pb ed="M" n="0.0234" /><pb ed="V" n="0.0231" /> eseva nayoti.</p>

<p rend="centre">Dvādasamo vaggo.</p>

<p rend="chapter">13. Terasamavaggo</p>

<p rend="title">1. Kappaṭṭhakathāvaṇṇanā</p>

<p rend="bodytext" n="654-657"><hi rend="paranum">654-657</hi><hi rend="dot">.</hi> Idāni <pb ed="P" n="0.0140" /> kappaṭṭhakathā nāma hoti. Tattha yesaṃ ‘‘saṅghaṃ samaggaṃ bhetvāna, kappaṃ nirayamhi paccatī’’ti ‘‘sakalampi kappaṃ saṅghabhedako niraye tiṭṭhatī’’ti laddhi, seyyathāpi rājagirikānaṃ; te sandhāya <hi rend="bold">kappaṭṭho</hi>ti pucchā sakavādissa, paṭiññā itarassa. <hi rend="bold">Buddho ca loke</hi>ti idaṃ vinā buddhuppādena saṅghabhedassa abhāvadassanatthaṃ vuttaṃ. <hi rend="bold">Kappo ca saṇṭhāti saṅgho ca bhijjatī</hi>tiādi ‘‘yadi so sakalaṃ kappaṃ tiṭṭhati, saṇṭhahanato paṭṭhāya taṃ kammaṃ katvā tattha uppajjitvā tiṭṭheyyā’’ti dassetuṃ vuttaṃ. <hi rend="bold">Atīta</hi>ntiādi heṭṭhā vuttādhippāyameva. <hi rend="bold">Kappaṭṭho iddhimā</hi>ti pañhe bhāvanāmayaṃ sandhāya paṭikkhipati, parasamaye panassa jātimayaṃ iddhiṃ icchanti, taṃ sandhāya paṭijānāti. <hi rend="bold">Chandiddhipādo</hi>tiādi ‘‘jātimayāya iddhiyā iddhimāti laddhimattametaṃ, kiṃ tena, yadi panassa iddhi atthi, iminā nayena iddhipādā bhāvitā bhaveyyu’’nti codanatthaṃ vuttaṃ. <hi rend="bold">Āpāyiko nerayiko</hi>ti suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya, taṃ āyukappaṃ sandhāya vuttaṃ, tasmā asādhakanti.</p>

<p rend="centre">Kappaṭṭhakathāvaṇṇanā.</p>

<p rend="title">2. Kusalapaṭilābhakathāvaṇṇanā</p>

<p rend="bodytext" n="658-659"><hi rend="paranum">658-659</hi><hi rend="dot">.</hi> Idāni <pb ed="P" n="0.0141" /> kusalapaṭilābhakathā nāma hoti. Tattha kappaṭṭho sakasamaye kāmāvacarakusalameva <pb ed="V" n="0.0232" /> paṭilabhati. Yena pana taṃ upapattiṃ paṭibāheyya, taṃ mahaggataṃ lokuttaraṃ vā na paṭilabhati. Yesaṃ pana imaṃ vibhāgaṃ akatvā aviseseneva ‘‘so kusalacittaṃ na paṭilabhatī’’ti <pb ed="M" n="0.0235" /> laddhi, seyyathāpi uttarāpathakānaṃ; tesaṃ vibhāgadassanena taṃ laddhiṃ bhindituṃ pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Kusalapaṭilābhakathāvaṇṇanā.</p>

<p rend="title">3. Anantarāpayuttakathāvaṇṇanā</p>

<p rend="bodytext" n="660-662"><hi rend="paranum">660-662</hi><hi rend="dot">.</hi> Idāni anantarāpayuttakathā nāma hoti. Tattha anantarāpayutto nāma yena khandhabhedato anantarā vipākadāyakaṃ mātughātādi ānantariyakammaṃ āṇattaṃ. Tattha yassa niyatāya āṇattiyā āṇatto taṃ kammaṃ karissati, so atthasādhikāya cetanāya uppāditattā micchattaniyato hoti, abhabbo sammattaniyāmaṃ okkamituṃ. Yassa aniyatāya āṇattiyā āṇatto taṃ kammaṃ karissati, so atthasādhikāya cetanāya anuppāditattā na micchattaniyato, bhabbo sammattaniyāmaṃ okkamitunti idaṃ sakasamaye sanniṭṭhānaṃ. Yesaṃ pana ‘‘aniyatāyapi āṇattiyā abhabboyeva sammattaniyāmaṃ okkamitu’’nti laddhi, seyyathāpi uttarāpathakānaṃ; tesaṃ taṃ laddhiṃ bhindituṃ sakavādī pubbapakkhaṃ datvā <hi rend="bold">anantarāpayutto</hi>ti paravādinā attānaṃ pucchāpeti. Tenettha paṭhamapucchā paravādissa, atthasādhikacetanāya abhāvaṃ sandhāya paṭiññā sakavādissa. Tato paravādī mātughātādikammassa āṇattattāva ‘‘so micchattaniyato’’ti maññati. Tasmā <hi rend="bold">micchattaniyāmañcā</hi>ti <pb ed="P" n="0.0142" /> pañhaṃ pucchati. Sakavādī pana ekassa puggalassa dvinnaṃ niyāmānaṃ anokkantimattameva sandhāya <hi rend="bold">na heva</hi>nti paṭikkhipati.</p>

<p rend="bodytext"><hi rend="bold">Nanu taṃ kamma</hi>nti mātughātādikammaṃ. Tattha aniyatāṇattiṃ sandhāya ‘‘āmantā’’ti paṭiññā sakavādissa. Aniyatampi hi āṇattiṃ payojetvā ṭhitassa ‘‘ananucchavikaṃ mayā kata’’nti kukkuccaṃ uppajjateva, vippaṭisāro jāyateva. <hi rend="bold">Hañcī</hi>tiādi kukkuccuppattimattaṃ gahetvā paravādinā laddhipatiṭṭhāpanatthaṃ vuttaṃ.</p>

<p rend="bodytext" n="661"><hi rend="paranum">661</hi><hi rend="dot">.</hi> Idāni <pb ed="V" n="0.0233" /> yassa aniyatāṇattikassāpi anantarāpayuttassa paravādinā sammattaniyāmokkamanaṃ paṭisiddhaṃ, tameva puggalaṃ gahetvā <hi rend="bold">anantarāpayutto</hi><pb ed="M" n="0.0236" /><hi rend="bold">puggalo abhabbo</hi>ti pucchā sakavādissa, attano laddhivasena paṭiññā itarassa. Atha naṃ sakavādī ‘‘abhabbo nāma mātughātādikammānaṃ kārako, kiṃ te tena tāni kammāni katānī’’ti codetuṃ <hi rend="bold">mātā jīvitā voropitā</hi>tiādimāha. Itaro tesaṃ vatthūnaṃ arogatāya tathārūpaṃ kiriyaṃ apassanto ‘‘na heva’’nti paṭikkhipati.</p>

<p rend="bodytext"><hi rend="bold">Taṃ kammaṃ paṭisaṃharitvā</hi>ti aniyatāṇattikammaṃ sandhāya vuttaṃ. Tañhi ‘‘mā kho mayā āṇattaṃ ākāsī’’ti āṇattaṃ nivārentena paṭisaṃhaṭaṃ nāma hoti. Paṭisaṃhaṭattāyeva cettha kukkuccaṃ paṭivinoditaṃ, vippaṭisāro paṭivinīto nāma hoti. Evaṃ santepi panettha purimāṇattiyāyeva niyatabhāvaṃ maññamāno paravādī ‘‘āmantā’’ti paṭijānāti. Atha naṃ sakavādī tassa kammassa paṭisaṃhaṭabhāvaṃ sampaṭicchāpetvā attano laddhiṃ patiṭṭhāpetvā <hi rend="bold">hañcī</hi>tiādimāha.</p>

<p rend="bodytext" n="662"><hi rend="paranum">662</hi><hi rend="dot">.</hi> Puna <hi rend="bold">anantarāpayutto</hi>ti pariyosānapañhe paṭhamapañhe viya pucchā paravādissa, paṭiññā sakavādissa. <hi rend="bold">Nanu taṃ kamma</hi>nti anuyogo paravādissa, paṭisaṃhaṭakālato pubbe payuttakālaṃ sandhāya paṭiññā sakavādissa. Payuttapubbatāmattaṃ gahetvā aniyatāṇattivasena hañcīti laddhipatiṭṭhāpanaṃ paravādissa. Ayaṃ pana laddhi ayoniso patiṭṭhitattā appatiṭṭhitāva hotīti.</p>

<p rend="centre">Anantarāpayuttakathāvaṇṇanā.</p>

<p rend="title">4. Niyatassa niyāmakathāvaṇṇanā</p>

<p rend="bodytext" n="663-664"><hi rend="paranum">663-664</hi><hi rend="dot">.</hi> Idāni <pb ed="P" n="0.0143" /> niyatassa niyāmakathā nāma hoti. Tattha duvidho niyāmo – micchattaniyāmo ca ānantariyakammaṃ, sammattaniyāmo ca ariyamaggo. Ime dve niyāme ṭhapetvā añño niyāmo nāma natthi. Sabbepi hi sesā tebhūmakadhammā aniyatā nāma. Tehi samannāgatopi <pb ed="V" n="0.0234" /> aniyatoyeva. Buddhehi pana attano ñāṇabalena ‘‘ayaṃ satto anāgate bodhiṃ pāpuṇissatī’’ti byākato bodhisatto puññussadattā niyatoti vuccati. Iti imaṃ vohāramattaṃ gahetvā ‘‘pacchimabhaviko bodhisatto <pb ed="M" n="0.0237" /> tāya jātiyā bhabbo dhammaṃ abhisametu’’nti adhippāyena ‘‘niyato niyāmaṃ okkamatī’’ti yesaṃ laddhi, seyyathāpi pubbaseliyāparaseliyānaṃ; te sandhāya pucchā sakavādissa, paṭiññā itarassa. <hi rend="bold">Micchattaniyato</hi>tiādi aññena niyāmena niyatassa aññaniyāmābhāvadassanatthaṃ vuttaṃ. <hi rend="bold">Pubbe maggaṃ bhāvetvā</hi>tiādi niyāmappabhedadassanatthaṃ vuttaṃ. <hi rend="bold">Satipaṭṭhāna</hi>ntiādi ekasmimpi niyāme dhammappabhedadassanatthaṃ vuttaṃ. <hi rend="bold">Bhabbo bodhisatto</hi>ti vacanaṃ kevalaṃ bodhisattassa bhabbataṃ dīpeti, na niyatassa niyāmokkamanaṃ, tasmā asādhakaṃ. So hi pubbe ekenapi niyatadhammena aniyato bodhimūle saccadassanena niyāmaṃ okkantoti.</p>

<p rend="centre">Niyatassa niyāmakathāvaṇṇanā.</p>

<p rend="title">5. Nivutakathāvaṇṇanā</p>

<p rend="bodytext" n="665-667"><hi rend="paranum">665-667</hi><hi rend="dot">.</hi> Idāni nivutakathā nāma hoti. Tattha suddhassa suddhakiccābhāvato nīvaraṇehi nivuto ophuṭo pariyonaddho ca nīvaraṇaṃ jahatīti yesaṃ laddhi, seyyathāpi uttarāpathakānaṃ; te sandhāya <hi rend="bold">nivuto</hi>tipucchā sakavādissa, paṭiññā itarassa. <hi rend="bold">Ratto rāga</hi>ntiādi nivutassa nīvaraṇajahane dosadassanatthaṃ vuttaṃ. <hi rend="bold">Parisuddhe pariyodāte</hi>tiādi vikkhambhanavisuddhiyā visuddhassa <pb ed="P" n="0.0144" /> samucchedavisuddhidassanatthaṃ vuttaṃ. <hi rend="bold">Tassa evaṃ jānato</hi>tiādi jānato passato āsavakkhayaṃ dīpeti, na nivutassa nīvaraṇajahanaṃ, tasmā asādhakanti.</p>

<p rend="centre">Nivutakathāvaṇṇanā.</p>

<p rend="title">6. Sammukhībhūtakathāvaṇṇanā</p>

<p rend="bodytext" n="668-670"><hi rend="paranum">668-670</hi><hi rend="dot">.</hi> Idāni <pb ed="V" n="0.0235" /> sammukhībhūtakathā nāma hoti. Tattha <hi rend="bold">sammukhībhūto</hi>ti saṃyojanānaṃ sammukhībhāvaṃ tehi samaṅgībhāvaṃ upagato. Sesamettha nivutakathāsadisamevāti.</p>

<p rend="centre">Sammukhībhūtakathāvaṇṇanā.</p>

<p rend="title">7. Samāpanno assādetītikathāvaṇṇanā</p>

<p rend="bodytext" n="671-673"><hi rend="paranum">671-673</hi><hi rend="dot">.</hi> Idāni <pb ed="M" n="0.0238" /> samāpanno assādetītikathā nāma hoti. Tattha ‘‘paṭhamaṃ jhānaṃ upasampajja viharati, so tadassādetī’’tiādivacanaṃ (a. ni. 4.123) nissāya ‘‘samāpanno assādeti, sā cassa jhānanikanti jhānārammaṇā hotī’’ti yesaṃ laddhi, seyyathāpi andhakānaṃ, te sandhāya <hi rend="bold">samāpanno</hi>ti pucchā sakavādissa, paṭiññā itarassa. <hi rend="bold">Taṃ jhānaṃ tassa jhānassa ārammaṇa</hi>nti pañhesu tasseva tadārammaṇataṃ apassanto suttavirodhabhayena paṭikkhipati, ‘‘tadassādetī’’tivacanamattena paṭijānāti. <hi rend="bold">So tadassādetī</hi>ti suttaṃ jhānalābhino jhānā vuṭṭhāya jhānassādaṃ sādheti, na antosamāpattiyaṃyeva jhānanikantiyā jhānārammaṇataṃ, tasmā asādhakanti.</p>

<p rend="centre">Samāpanno assādetītikathāvaṇṇanā.</p>

<p rend="title">8. Asātarāgakathāvaṇṇanā</p>

<p rend="bodytext" n="674"><hi rend="paranum">674</hi><hi rend="dot">.</hi> Idāni <pb ed="P" n="0.0145" /> asātarāgakathā nāma hoti. Tattha ‘‘yaṃkiñci vedanaṃ vedeti sukhaṃ vā dukkhaṃ vā adukkhamasukhaṃ vā, so taṃ vedanaṃ abhinandati abhivadatī’’ti (ma. ni. 1.409) sutte diṭṭhābhinandanavasena vuttaṃ. ‘‘Abhinandatī’’tivacanaṃ nissāya ‘‘dukkhavedanāyapi rāgassādavasena <pb ed="V" n="0.0236" /> abhinandanā hoti. Tasmā atthi asātarāgo’’ti yesaṃ laddhi, seyyathāpi uttarāpathakānaṃ; te sandhāya <hi rend="bold">atthi asātarāgo</hi>ti pucchā sakavādissa. Tattha <hi rend="bold">asātarāgo</hi>ti asāte dukkhavedayite ‘‘aho vata me etadeva bhaveyyā’’ti rajjanā. <hi rend="bold">Āmantā</hi>ti laddhivasena paṭiññā itarassa. Sesamettha uttānatthameva.</p>

<p rend="bodytext" n="675"><hi rend="paranum">675</hi><hi rend="dot">.</hi><hi rend="bold">So taṃ vedanaṃ abhinandatī</hi>ti sutte pana vinivaṭṭetvā dukkhavedanameva ārabbha rāguppatti nāma natthi, samūhaggahaṇena pana vedayitalakkhaṇaṃ dhammaṃ dukkhavedanameva vā attato samanupassanto diṭṭhimaññanāsaṅkhātāya diṭṭhābhinandanāya vedanaṃ abhinandati, dukkhāya vedanāya vipariṇāmaṃ abhinandati, dukkhāya vedanāya abhibhūto tassā paṭipakkhaṃ kāmasukhaṃ patthayantopi <pb ed="M" n="0.0239" /> dukkhavedanaṃ abhinandati nāma. Evaṃ dukkhavedanāya abhinandanā hotīti adhippāyo. Tasmā asādhakametaṃ asātarāgassāti.</p>

<p rend="centre">Asātarāgakathāvaṇṇanā.</p>

<p rend="title">9. Dhammataṇhāabyākatātikathāvaṇṇanā</p>

<p rend="bodytext" n="676-680"><hi rend="paranum">676-680</hi><hi rend="dot">.</hi> Idāni dhammataṇhā abyākatātikathā nāma hoti. Tattha rūpataṇhā…pe… dhammataṇhāti imāsu chasu taṇhāsu yasmā sabbapacchimā taṇhā dhammataṇhāti vuttā, tasmā sā abyākatāti yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. Sesapañhānaṃ <pb ed="P" n="0.0146" /> pāḷiyā attho niyyāti. <hi rend="bold">Kāmataṇhā</hi>tiādīhi tīhi koṭṭhāsehi chapi taṇhā saṅkhipitvā dassitā. Rūpādīsu hi chasu ārammaṇesu kāmassādavasena pavattā taṇhā kāmataṇhā. ‘‘Bhavissati attā ca loko cā’’ti sassatadiṭṭhisahagatā taṇhā bhavataṇhā. ‘‘Na bhavissatī’’ti ucchedadiṭṭhisahagatā taṇhā vibhavataṇhāti. <hi rend="bold">Nanu sā dhammataṇhā</hi>ti padaṃ taṇhāya dhammārammaṇaṃ ārabbha pavattiṃ dīpeti, na abyākatabhāvaṃ tasmā asādhakanti.</p>

<p rend="centre">Dhammataṇhā abyākatātikathāvaṇṇanā.</p>

<p rend="title">10. Dhammataṇhānadukkhasamudayotikathāvaṇṇanā</p>

<p rend="bodytext" n="681-685"><hi rend="paranum">681-685</hi><hi rend="dot">.</hi> Idāni <pb ed="V" n="0.0237" /> dhammataṇhā nadukkhasamudayotikathā nāma hoti. Tatrāpi yasmā sā dhammataṇhāti vuttā, tasmā na dukkhasamudayoti yesaṃ laddhi, seyyathāpi pubbaseliyānaṃyeva; te sandhāya pucchā sakavādissa, paṭiññā itarassa. Sesaṃ purimakathāsadisamevāti.</p>

<p rend="centre">Dhammataṇhā nadukkhasamudayotikathāvaṇṇanā.</p>

<p rend="centre">Terasamo vaggo.</p>

<p rend="chapter">14. Cuddasamavaggo</p>

<p rend="title">1. Kusalākusalapaṭisandahanakathāvaṇṇanā</p>

<p rend="bodytext" n="686-690"><hi rend="paranum">686-690</hi><hi rend="dot">.</hi> Idāni <pb ed="P" n="0.0147" /><pb ed="M" n="0.0240" /> kusalākusalapaṭisandahanakathā nāma hoti. Tattha kusalaṃ vā akusalassa, akusalaṃ vā kusalassa anantarā uppajjanakaṃ nāma natthīti tesaṃ aññamaññaṃ paṭisandhānaṃ na yujjati. Ye pana yasmā ekavatthusmiññeva rajjati virajjati ca, tasmā taṃ aññamaññaṃ paṭisandahatīti laddhiṃ gahetvā ṭhitā, seyyathāpi mahāsaṅghikā; te sandhāya pucchā sakavādissa; paṭiññā itarassa. <hi rend="bold">Āvaṭṭanā paṇidhī</hi>ti ubhayaṃ āvajjanasseva nāmaṃ. Tañhi bhavaṅgaṃ āvaṭṭetīti āvaṭṭanā. Bhavaṅgārammaṇato aññasmiṃ ārammaṇe cittaṃ paṇidahati ṭhapetīti paṇidhi. <hi rend="bold">Kusalaṃ anāvaṭṭentassā</hi>ti yaṃ taṃ akusalānantaraṃ paṭisandahantaṃ kusalaṃ uppajjati, taṃ anāvaṭṭentassa uppajjatīti pucchati. Itaro pana vinā āvajjanena kusalassa uppattiṃ apassanto paṭikkhipati. <hi rend="bold">Kusalaṃ ayoniso manasikaroto</hi>ti idaṃ yadi akusalānantaraṃ kusalaṃ uppajjeyya, akusalasseva āvajjanena ayoniso manasikaroto uppajjeyyāti codanatthaṃ vuttaṃ. Sesaṃ yathāpāḷimeva niyyāti. <hi rend="bold">Nanu yasmiṃyeva vatthusmi</hi>nti vacanaṃ ekārammaṇe sarāgavirāguppattiṃ dīpeti, na kusalākusalānaṃ anantarataṃ, tasmā asādhakanti.</p>

<p rend="centre">Kusalākusalapaṭisandahanakathāvaṇṇanā.</p>

<p rend="title">2. Saḷāyatanuppattikathāvaṇṇanā</p>

<p rend="bodytext" n="691-692"><hi rend="paranum">691-692</hi><hi rend="dot">.</hi> Idāni <pb ed="P" n="0.0148" /><pb ed="V" n="0.0238" /> saḷāyatanuppattikathā nāma hoti. Tattha upapattesiyena paṭisandhicittena saheva opapātikānaṃ saḷāyatanaṃ uppajjati. Gabbhaseyyakānaṃ ajjhattikāyatanesu manāyatanakāyāyatanāneva paṭisandhikkhaṇe uppajjanti. Sesāni cattāri sattasattatirattimhi. Tāni ca kho yena kammunā paṭisandhi gahitā, tasseva aññassa vā katattāti ayaṃ sakasamaye vādo. Yesaṃ pana ekakammasambhavattā sampannasākhāviṭapānaṃ rukkhādīnaṃ aṃkuro viya bījamattaṃ saḷāyatanaṃ mātukucchismiṃ paṭisandhikkhaṇeyeva uppajjatīti laddhi, seyyathāpi pubbaseliyānaṃ; te sandhāya <hi rend="bold">saḷāyatana</hi>nti pucchā sakavādissa, paṭiññā itarassa. <hi rend="bold">Sabbaṅgapaccaṅgī</hi>tiādi saḷāyatane <pb ed="M" n="0.0241" /> sati evarūpo hutvā okkameyyāti codanatthaṃ vuttaṃ. <hi rend="bold">Mātukucchigatassā</hi>ti pucchā paravādissa. Parato <hi rend="bold">mātukucchigatassa pacchā kesā</hi>ti pucchā sakavādissa. Sesamettha uttānatthamevāti.</p>

<p rend="centre">Saḷāyatanuppattikathāvaṇṇanā.</p>

<p rend="title">3. Anantarapaccayakathāvaṇṇanā</p>

<p rend="bodytext" n="693-697"><hi rend="paranum">693-697</hi><hi rend="dot">.</hi> Idāni anantarapaccayakathā nāma hoti. Tattha naccagītādīsu rūpadassanasaddasavanādīnaṃ lahuparivattitaṃ disvā ‘‘imāni viññāṇāni aññamaññassa anantarā uppajjantī’’ti yesaṃ laddhi, seyyathāpi uttarāpathakānaṃ; te sandhāya <hi rend="bold">cakkhuviññāṇassā</hi>ti pucchā sakavādissa, paṭiññā itarassa. <hi rend="bold">Sotaviññāṇaṃ rūpārammaṇaṃyevā</hi>ti yadi cakkhuviññāṇassa anantarā uppajjeyya, vipākamanodhātu viya rūpārammaṇaṃ siyāti codetuṃ vuttaṃ. <hi rend="bold">Cakkhuñca paṭicca rūpe ca uppajjati sotaviññāṇa</hi>nti pañhesu suttābhāvena paṭikkhipitvā anantaruppattiṃ sallakkhento laddhivasena paṭijānāti. <hi rend="bold">Taññeva cakkhuviññāṇaṃ</hi><pb ed="P" n="0.0149" /><hi rend="bold">taṃ sotaviññāṇa</hi>nti yathā paṭhamajavanānantaraṃ dutiyajavanaṃ manoviññāṇabhāvena taññeva hoti, kiṃ te tathā etampi dvayaṃ ekamevāti pucchati. Iminā nayena sabbavāresu attho veditabbo. <hi rend="bold">Naccati gāyatī</hi>tiādivacanaṃ <pb ed="V" n="0.0239" /> ārammaṇasamodhāne lahuparivattitāya vokiṇṇabhāvaṃ dīpeti, na anantarapaccayataṃ, tasmā asādhakanti.</p>

<p rend="centre">Anantarapaccayakathāvaṇṇanā.</p>

<p rend="title">4. Ariyarūpakathāvaṇṇanā</p>

<p rend="bodytext" n="698-699"><hi rend="paranum">698-699</hi><hi rend="dot">.</hi> Idāni ariyarūpakathā nāma hoti. Tattha sammāvācākammantā rūpaṃ, tañca kho ‘‘sabbaṃ rūpaṃ cattāri ca mahābhūtāni catunnañca mahābhūtānaṃ upādāyarūpa’’nti (ma. ni. 3.67) vacanato upādāyarūpanti yesaṃ laddhi, seyyathāpi uttarāpathakānaṃ; te sandhāya <hi rend="bold">ariyarūpaṃ mahābhūtānaṃ upādāyā</hi>ti pucchā <pb ed="M" n="0.0242" /> sakavādissa. Tattha ariyānaṃ rūpaṃ, ariyaṃ vā rūpanti <hi rend="bold">ariyarūpaṃ. Āmantā</hi>ti laddhiyaṃ ṭhatvā paṭiññā itarassa. <hi rend="bold">Kusala</hi>nti puṭṭho laddhivaseneva paṭijānāti. Anāsavapucchādīsupi eseva nayo. <hi rend="bold">Yaṃ kiñci rūpa</hi>nti suttaṃ ṭhapetvā bhūtāni sesarūpassa upādābhāvaṃ dīpeti, na sammāvācākammantānaṃ. Tesañhi rūpamattaññeva asiddhaṃ, kuto upādārūpatā; tasmā asādhakanti.</p>

<p rend="centre">Ariyarūpakathāvaṇṇanā.</p>

<p rend="title">5. Añño anusayotikathāvaṇṇanā</p>

<p rend="bodytext" n="700-701"><hi rend="paranum">700-701</hi><hi rend="dot">.</hi> Idāni añño anusayotikathā nāma hoti. Tattha yasmā puthujjano kusalābyākate citte vattamāne sānusayoti vattabbo, na pariyuṭṭhitoti tasmā añño anusayo, aññaṃ pariyuṭṭhānanti <pb ed="P" n="0.0150" /> yesaṃ laddhi, seyyathāpi andhakānaṃ; te sandhāya <hi rend="bold">añño kāmarāgānusayo</hi>ti pucchā sakavādissa paṭiññā itarassa. Sesaṃ heṭṭhā anusayakathāyaṃ vuttanayeneva veditabbaṃ. <hi rend="bold">Sānusayo</hi>tiādi pana tasmiṃ samaye anusayassa appahīnattā sānusayoti <pb ed="V" n="0.0240" /> vattabbataṃ, anuppannattā ca pariyuṭṭhitoti avattabbataṃ dīpeti, na anusayapariyuṭṭhānānaṃ aññattaṃ, tasmā asādhakanti.</p>

<p rend="centre">Añño anusayotikathāvaṇṇanā.</p>

<p rend="title">6. Pariyuṭṭhānaṃ cittavippayuttantikathāvaṇṇanā</p>

<p rend="bodytext" n="702"><hi rend="paranum">702</hi><hi rend="dot">.</hi> Idāni pariyuṭṭhānaṃ cittavippayuttantikathā nāma hoti. Tattha yasmā aniccādito manasikarotopi rāgādayo uppajjanti. Vuttampi cetaṃ – ‘‘appekadā, bho bhāradvāja, asubhato manasikarissāmīti subhatova manasikarotī’’ti (saṃ. ni. 4.127). Tasmā pariyuṭṭhānaṃ cittavippayuttanti yesaṃ laddhi, seyyathāpi andhakānaṃyeva; te sandhāya pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Pariyuṭṭhānaṃ cittavippayuttantikathāvaṇṇanā.</p>

<p rend="title">7. Pariyāpannakathāvaṇṇanā</p>

<p rend="bodytext" n="703-705"><hi rend="paranum">703-705</hi><hi rend="dot">.</hi> Idāni <pb ed="M" n="0.0243" /> pariyāpannakathā nāma hoti. Tattha yasmā kāmarāgo kāmadhātuṃ anuseti, kāmadhātupariyāpannoti ca vuccati, tasmā rūparāgārūparāgāpi rūpadhātuarūpadhātuyo anusenti. Rūpadhātuarūpadhātupariyāpannāyeva ca nāma hontīti yesaṃ laddhi, seyyathāpi andhakānañceva sammitiyānañca; te sandhāya <hi rend="bold">rūparāgo</hi>ti pucchā sakavādissa, paṭiññā itarassa <pb ed="P" n="0.0151" />. Tattha <hi rend="bold">anusetī</hi>ti yathā kāmarāgo kāmavitakkasaṅkhātaṃ kāmadhātuṃ sahajātavasena anuseti, kiṃ te evaṃ rūparāgo rūpadhātunti pucchati. <hi rend="bold">Pariyāpanno</hi>ti yathā ca so tividhāya kāmadhātuyā kilesakāmavasena pariyāpannattā kāmadhātupariyāpanno, kiṃ te evaṃ rūparāgopi rūpadhātupariyāpannoti pucchati. Itaro panassa adhippāyaṃ asallakkhento kevalaṃ laddhivasena āmantāti <pb ed="V" n="0.0241" /> paṭijānāti. Atha naṃ tamatthaṃ sallakkhāpetuṃ kusalavipākakiriyasaṅkhātehi samāpattesiyādīhi saṃsanditvā pucchituṃ <hi rend="bold">samāpattesiyo</hi>tiādimāha. Sesamettha yathāpāḷimeva niyyāti. <hi rend="bold">Nanu kāmarāgo</hi>tiādivacanampi kāmarāgasseva kāmadhātuyaṃ anusayabhāvaṃ pariyāpannatañca dīpeti, na itaresaṃ itaradhātūsūti.</p>

<p rend="centre">Pariyāpannakathāvaṇṇanā.</p>

<p rend="title">8. Abyākatakathāvaṇṇanā</p>

<p rend="bodytext" n="706-708"><hi rend="paranum">706-708</hi><hi rend="dot">.</hi> Idāni abyākatakathā nāma hoti. Tattha vipākakiriyarūpanibbānasaṅkhātaṃ catubbidhaṃ abyākataṃ avipākattā abyākatanti vuttaṃ. Diṭṭhigataṃ ‘‘sassato lokoti kho, vaccha, abyākatameta’’nti (saṃ. ni. 4.416 thokaṃ visadisaṃ) sassatādibhāvena akathitattā. Yesaṃ pana imaṃ vibhāgaṃ aggahetvā purimābyākataṃ viya diṭṭhigatampi abyākatanti laddhi, seyyathāpi andhakānañceva uttarāpathakānañca; tesaṃ taṃ vibhāgaṃ dassetuṃ <hi rend="bold">diṭṭhigataṃ abyākata</hi>nti pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Abyākatakathāvaṇṇanā.</p>

<p rend="title">9. Apariyāpannakathāvaṇṇanā</p>

<p rend="bodytext" n="709-710"><hi rend="paranum">709-710</hi><hi rend="dot">.</hi> Idāni <pb ed="M" n="0.0244" /> apariyāpannakathā nāma hoti. Tattha yasmā puthujjano jhānalābhī kāmesu vītarāgoti vattabbo hoti, na pana vigatadiṭṭhikoti <pb ed="P" n="0.0152" />, tasmā diṭṭhigataṃ apariyāpannanti yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Apariyāpannakathāvaṇṇanā.</p>

<p rend="centre">Cuddasamo vaggo.</p>

<p rend="chapter">15. Pannarasamavaggo</p>

<p rend="title">1. Paccayatākathāvaṇṇanā</p>

<p rend="bodytext" n="711-717"><hi rend="paranum">711-717</hi><hi rend="dot">.</hi> Idāni <pb ed="P" n="0.0153" /><pb ed="V" n="0.0242" /> paccayatākathā nāma hoti. Tattha yo dhammo hetupaccayena paccayo, so yesaṃ hetupaccayena paccayo, tesaññeva yasmā ārammaṇānantarasamanantarapaccayena paccayo na hoti, yo vā ārammaṇapaccayena paccayo, so yasmā tesaṃyeva anantarasamanantarapaccayena paccayo na hoti, tasmā paccayatā vavatthitāti yesaṃ laddhi, seyyathāpi mahāsaṅghikānaṃ; te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Paccayatākathāvaṇṇanā.</p>

<p rend="title">2. Aññamaññapaccayakathāvaṇṇanā</p>

<p rend="bodytext" n="718-719"><hi rend="paranum">718-719</hi><hi rend="dot">.</hi> Idāni aññamaññapaccayakathā nāma hoti. Tattha yesaṃ samaye ‘‘avijjāpaccayā saṅkhārā’’ti ayameva tanti, ‘‘saṅkhārapaccayāpi avijjā’’ti ayaṃ natthi, tasmā avijjāva saṅkhārānaṃ paccayo, na pana saṅkhārā avijjāyāti laddhi, seyyathāpi mahāsaṅghikānaṃ; te sandhāya avijjāsaṅkhārādīnaṃ aññamaññapaccayatāpi atthīti dassetuṃ pucchā sakavādissa, paṭiññā itarassa <pb ed="M" n="0.0245" />. <hi rend="bold">Avijjā saṅkhārenā</hi>ti ettha apuññābhisaṅkhārova gahito. Tasmā saṅkhārapaccayāpi avijjāti ettha sahajātaaññamaññaatthiavigatasampayuttavasena paccayatā veditabbā. <hi rend="bold">Upādānapaccayāpi taṇhā</hi>ti ettha ṭhapetvā kāmupādānaṃ sesāni tīṇi upādānāni avijjāya saṅkhārā viya taṇhāya paccayā hontīti veditabbāni. Sesaṃ <pb ed="P" n="0.0154" /> yathāpāḷimeva niyyāti. <hi rend="bold">Jarāmaraṇapaccayā</hi>ti pucchā paravādissa, <hi rend="bold">nāmarūpaṃ viññāṇapaccayā</hi>ti sakavādissāti.</p>

<p rend="centre">Aññamaññapaccayakathāvaṇṇanā.</p>

<p rend="title">3. Addhākathāvaṇṇanā</p>

<p rend="bodytext" n="720-721"><hi rend="paranum">720-721</hi><hi rend="dot">.</hi> Idāni <pb ed="V" n="0.0243" /> addhākathā nāma hoti. Tattha ‘‘tīṇimāni, bhikkhave, kathāvatthūnī’’ti (a. ni. 3.68) suttaṃ nissāya kālasaṅkhāto addhā nāma parinipphanno atthīti yesaṃ laddhi; tesaṃ ‘‘addhā nāma koci parinipphanno natthi aññatra kālapaññattimattā. Rūpādayo pana khandhāva parinipphannā’’ti vibhāgaṃ dassetuṃ <hi rend="bold">addhā parinipphanno</hi>ti pucchā sakavādissa, paṭiññā itarassa. Atha naṃ ‘‘sace so parinipphanno, rūpādīsu anena aññatarena bhavitabba’’nti codetuṃ <hi rend="bold">rūpa</hi>ntiādimāha. Itaro paṭikkhipati. Sesaṃ yathāpāḷimeva niyyātīti.</p>

<p rend="centre">Addhākathāvaṇṇanā.</p>

<p rend="title">4. Khaṇalayamuhuttakathāvaṇṇanā</p>

<p rend="bodytext" n="722-723"><hi rend="paranum">722-723</hi><hi rend="dot">.</hi> Khaṇalayamuhuttakathāsupi eseva nayo. Sabbepi hete khaṇādayo addhāpariyāyā evāti.</p>

<p rend="centre">Khaṇalayamuhuttakathāvaṇṇanā.</p>

<p rend="title">5. Āsavakathāvaṇṇanā</p>

<p rend="bodytext" n="724-725"><hi rend="paranum">724-725</hi><hi rend="dot">.</hi> Idāni āsavakathā nāma hoti. Tattha yasmā catūhi āsavehi uttari añño āsavo nāma natthi, yena cattāro āsavā <pb ed="M" n="0.0246" /> sāsavā siyuṃ, tasmā <pb ed="P" n="0.0155" /> cattāro āsavā anāsavāti yesaṃ laddhi, seyyathāpi hetuvādānaṃ; te sandhāya pucchā sakavādissa, paṭiññā itarassa. Atha naṃ ‘‘yadi te āsavā anāsavā, evaṃ sante tehi maggādilakkhaṇappattehi bhavitabba’’nti codetuṃ <hi rend="bold">maggo</hi>tiādimāha. Sesamettha uttānatthamevāti.</p>

<p rend="centre">Āsavakathāvaṇṇanā.</p>

<p rend="title">6. Jarāmaraṇakathāvaṇṇanā</p>

<p rend="bodytext" n="726-727"><hi rend="paranum">726-727</hi><hi rend="dot">.</hi> Idāni <pb ed="V" n="0.0244" /> jarāmaraṇakathā nāma hoti. Tattha jarāmaraṇaṃ nāma aparinipphannattā lokiyanti vā lokuttaranti vā na vattabbaṃ. ‘‘Lokiyā dhammā lokuttarā dhammā’’ti hi duke jarāmaraṇaṃ neva lokiyapade, na lokuttarapade niddiṭṭhaṃ. Tattha yesaṃ imaṃ lakkhaṇaṃ anādiyitvā lokuttarānaṃ dhammānaṃ jarāmaraṇaṃ lokuttaranti laddhi, seyyathāpi mahāsaṅghikānaṃ, te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Jarāmaraṇakathāvaṇṇanā.</p>

<p rend="title">7. Saññāvedayitakathāvaṇṇanā</p>

<p rend="bodytext" n="728-729"><hi rend="paranum">728-729</hi><hi rend="dot">.</hi> Idāni saññāvedayitakathā nāma hoti. Tattha saññāvedayitanirodhasamāpatti nāma na koci dhammo, catunnaṃ pana khandhānaṃ nirodho. Iti sā neva lokiyā na lokuttarā. Yasmā pana lokiyā na hoti, tasmā lokuttarāti yesaṃ laddhi, seyyathāpi hetuvādānaṃyeva; te sandhāya pucchā sakavādissa, paṭiññā itarassa. Sesaṃ purimakathāsadisamevāti.</p>

<p rend="centre">Saññāvedayitakathāvaṇṇanā.</p>

<p rend="title">8. Dutiyasaññāvedayitakathāvaṇṇanā</p>

<p rend="bodytext" n="730-731"><hi rend="paranum">730-731</hi><hi rend="dot">.</hi> Idāni <pb ed="P" n="0.0156" /><pb ed="M" n="0.0247" /> yasmā sā lokuttarā na hoti, tasmā lokiyāti yesaṃ laddhi, seyyathāpi hetuvādānaṃ, te sandhāya pucchā sakavādissa, paṭiññā itarassa. Sesaṃ purimasadisamevāti.</p>

<p rend="centre">Dutiyasaññāvedayitakathāvaṇṇanā.</p>

<p rend="title">9. Tatiyasaññāvedayitakathāvaṇṇanā</p>

<p rend="bodytext" n="732"><hi rend="paranum">732</hi><hi rend="dot">.</hi> Idāni <pb ed="V" n="0.0245" /> yasmā ‘‘asuko maraṇadhammo, asuko na maraṇadhammo’’ti sattānaṃ maraṇadhammatāya niyāmo natthīti saññāvedayitanirodhaṃ samāpannopi kālaṃ kareyyāti yesaṃ laddhi, seyyathāpi rājagirikānaṃ; tesaṃ samāpannāyapi maraṇadhammatāya maraṇasamayañca amaraṇasamayañca dassetuṃ pucchā sakavādissa, paṭiññā itarassa. Atha naṃ yasmā kālaṃ karontassa nāma maraṇantikehi phassādīhi bhavitabbaṃ, tasmā tenākārena codetuṃ <hi rend="bold">atthī</hi>tiādimāha.</p>

<p rend="bodytext"><hi rend="bold">Aphassakassa kālakiriyā</hi>tiādīni puṭṭho sesasatte sandhāya paṭikkhipati <hi rend="bold">visaṃ kameyyā</hi>tiādīni puṭṭho samāpattiānubhāvaṃ sandhāya paṭikkhipati. Dutiyavāre sarīrapakatiṃ sandhāya paṭijānāti. Evaṃ sante pana samāpattiānubhāvo nāma na hoti, teneva <hi rend="bold">na nirodhasamāpanno</hi>ti anuyuñjati.</p>

<p rend="bodytext" n="733-734"><hi rend="paranum">733-734</hi><hi rend="dot">.</hi><hi rend="bold">Na kālaṃ kareyyā</hi>ti pucchā paravādissa. <hi rend="bold">Atthi so niyāmo</hi>ti paravādissa pañhe pana yasmā evarūpo niyāmo nāma natthi, tasmā paṭikkhipati. Cakkhuviññāṇasamaṅgītiādi sakavādinā ‘‘niyāme asantepi maraṇasamayeneva marati, nāsamayenā’’ti dassetuṃ vuttaṃ. Tatrāyamadhippāyo – yadi niyāmābhāvena kālakiriyā bhaveyya, cakkhuviññāṇasamaṅginopi bhaveyya. Tato ‘‘pañcahi viññāṇehi na cavati, na upapajjatī’’ti <pb ed="P" n="0.0157" /> suttavirodho siyā. Yathā pana cakkhuviññāṇasamaṅgissa kālakiriyā na hoti, tathā nirodhasamāpannassāpīti.</p>

<p rend="centre">Tatiyasaññāvedayitakathāvaṇṇanā.</p>

<p rend="title">10. Asaññasattupikākathāvaṇṇanā</p>

<p rend="bodytext" n="735"><hi rend="paranum">735</hi><hi rend="dot">.</hi> Idāni <pb ed="M" n="0.0248" /> asaññasattupikākathā nāma hoti. Tattha saññāvirāgavasena pavattabhāvanā asaññasamāpattipi nirodhasamāpattipi saññāvedayitanirodhasamāpatti nāma. Iti dve <pb ed="V" n="0.0246" /> saññāvedayitanirodhasamāpattiyo lokiyā ca lokuttarā ca. Tattha lokiyā puthujjanassa asaññasattupikā hoti, lokuttarā ariyānaṃ, sā ca nāsaññasattupikā. Imaṃ pana vibhāgaṃ akatvā avisesena saññāvedayitanirodhasamāpatti asaññasattupikāti yesaṃ laddhi, seyyathāpi hetuvādānaṃ; te sandhāya pucchā sakavādissa, paṭiññā itarassa. Atha naṃ yasmā asaññasamāpattiṃ samāpannassa alobhādayo atthi, na nirodhasamāpattiṃ, tasmā tesaṃ vasena codetuṃ <hi rend="bold">atthī</hi>tiādimāha.</p>

<p rend="bodytext" n="736"><hi rend="paranum">736</hi><hi rend="dot">.</hi><hi rend="bold">Idhāpi asaññī</hi>ti pañhe idha saññāvirāgavasena samāpannattā asaññitā anuññātā, <hi rend="bold">tatrāpi</hi> asaññasatteneva. Tasmā imaṃ paṭiññaṃ gahetvā laddhiṃ patiṭṭhapentena chalena patiṭṭhāpitā hoti. Idha vā nirodhasamāpattiṃ sandhāya asaññitā anuññātā. Tatrāpi ito cutassa anāgāmino nirodhasamāpattimeva tasmāpi imāya paṭiññāya patiṭṭhāpitā laddhi appatiṭṭhitāyevāti.</p>

<p rend="centre">Asaññasattupikākathāvaṇṇanā.</p>

<p rend="title">11. Kammūpacayakathāvaṇṇanā</p>

<p rend="bodytext" n="737"><hi rend="paranum">737</hi><hi rend="dot">.</hi> Idāni kammūpacayakathā nāma hoti. Tattha yesaṃ kammūpacayo <pb ed="P" n="0.0158" /> nāma kammato añño cittavippayutto abyākato anārammaṇoti laddhi, seyyathāpi andhakānañceva sammitiyānañca; te sandhāya <hi rend="bold">aññaṃ kamma</hi>nti pucchā sakavādissa, paṭiññā itarassa. Atha naṃ ‘‘yadi kammato añño kammūpacayo, phassāditopi aññena phassūpacayādinā bhavitabba’’nti codetuṃ <hi rend="bold">añño phasso</hi>tiādimāha. Itaro laddhiyā abhāvena paṭikkhipati.</p>

<p rend="bodytext" n="738-739"><hi rend="paranum">738-739</hi><hi rend="dot">.</hi><hi rend="bold">Kammena</hi><pb ed="M" n="0.0249" /><hi rend="bold">sahajāto</hi>ti pañhesu cittavippayuttaṃ sandhāya paṭikkhipati, cittasampayuttaṃ sandhāya paṭijānāti. <hi rend="bold">Kusalo</hi>ti pañhesupi cittavippayuttaṃ sandhāya paṭijānāti. Parato <hi rend="bold">akusalo</hi>tipañhesupi eseva nayo.</p>

<p rend="bodytext" n="740"><hi rend="paranum">740</hi><hi rend="dot">.</hi><hi rend="bold">Sārammaṇo</hi>ti <pb ed="V" n="0.0247" /> puṭṭho pana ekantaṃ anārammaṇameva icchati, tasmā paṭikkhipati. <hi rend="bold">Cittaṃ bhijjamāna</hi>nti yadā cittaṃ bhijjamānaṃ hoti, tadā kammaṃ bhijjatīti attho. Bhummatthe vā paccattaṃ, citte bhijjamāneti attho. Ayameva vā pāṭho. Tattha yasmā sampayutto bhijjati, vippayutto na bhijjati, tasmā paṭijānāti ceva paṭikkhipati ca.</p>

<p rend="bodytext" n="741"><hi rend="paranum">741</hi><hi rend="dot">.</hi><hi rend="bold">Kammamhi kammūpacayo</hi>ti kamme sati kammūpacayo, kamme vā patiṭṭhite kammūpacayo, kammūpacayatova vipāko nibbattati. Tasmiṃ pana kamme niruddhe yāva aṃkuruppādā bījaṃ viya yāva vipākuppādā kammūpacayo tiṭṭhatītissa laddhi, tasmā paṭijānāti. <hi rend="bold">Taññeva kammaṃ, so kammūpacayo, so kammavipāko</hi>ti yasmā kammamhi kammūpacayo, so ca yāva vipākuppādā tiṭṭhatītissa laddhi, tasmā naṃ tesaṃ tiṇṇampi ekattaṃ pucchati <hi rend="bold">vipāko sārammaṇo</hi>ti idaṃ vipāko viya vipākadhammadhammopi ārammaṇapaṭibaddhoyevāti codanatthaṃ pucchati. Itaro pana laddhivasenekaṃ paṭijānāti, ekaṃ paṭikkhipati. Paṭilomepi eseva nayo. Sesamettha yathāpāḷimeva niyyātīti.</p>

<p rend="centre">Kammūpacayakathāvaṇṇanā.</p>

<p rend="centre">Pannarasamo vaggo.</p>

<p rend="centre">Tatiyapaṇṇāsako samatto.</p>

<p rend="chapter">16. Soḷasamavaggo</p>

<p rend="title">1. Niggahakathāvaṇṇanā</p>

<p rend="bodytext" n="743-744"><hi rend="paranum">743-744</hi><hi rend="dot">.</hi> Idāni <pb ed="P" n="0.0159" /><pb ed="M" n="0.0250" /> niggahakathā nāma hoti. Tattha ye loke balappattā vasībhūtā, te yadi parassa cittaṃ niggaṇhituṃ na sakkuṇeyyuṃ, kā tesaṃ balappatti, ko vasībhāvo. Balappattiyā pana vasībhāvena ca addhā te parassa cittaṃ niggaṇhantīti yesaṃ laddhi, seyyathāpi mahāsaṅghikānaṃ; te sandhāya <hi rend="bold">paro parassā</hi>ti pucchā sakavādissa, paṭiññā itarassa. Tattha <pb ed="V" n="0.0248" /><hi rend="bold">niggaṇhātī</hi>ti saṃkilesāpattito nivāreti. Sesamettha yathāpāḷimeva niyyātīti. Paggahakathāyapi eseva nayo.</p>

<p rend="centre">Niggahakathāvaṇṇanā.</p>

<p rend="title">3. Sukhānuppadānakathāvaṇṇanā</p>

<p rend="bodytext" n="747-748"><hi rend="paranum">747-748</hi><hi rend="dot">.</hi> Idāni sukhānuppadānakathā nāma hoti. Tattha ‘‘bahūnaṃ vata no bhagavā sukhadhammānaṃ upahattā’’ti (ma. ni. 2.148) suttaṃ nissāya paro parassa sukhaṃ anuppadetīti yesaṃ laddhi, seyyathāpi hetuvādānaṃ; te sandhāya pucchā sakavādissa, paṭiññā itarassa. <hi rend="bold">Dukkhaṃ anuppadetī</hi>ti puṭṭho pana tādisaṃ suttapadaṃ apassanto paṭikkhipati. <hi rend="bold">Attano sukha</hi>ntiādipañhe yaṃ <pb ed="P" n="0.0160" /> attano parassa vā, taṃ anuppadātuṃ na sakkā. Yaṃ tasseva, kiṃ tattha anuppadānaṃ nāmāti paṭikkhipati. <hi rend="bold">Nevattano</hi>tiādipañhe pana yaṃ evarūpaṃ, na taṃ anuppadinnaṃ nāma bhavitumarahatīti laddhiyāpaṭijānāti. <hi rend="bold">No ca vata re</hi>titādisassa sukhassa abhāvā vuttaṃ. <hi rend="bold">Sukhadhammānaṃ upahattā</hi>tivacanaṃ bhagavato paresaṃ sukhuppattiyā paccayabhāvaṃ dīpeti, na annādīnaṃ viya sukhassa anuppadānaṃ, tasmā asādhakanti.</p>

<p rend="centre">Sukhānuppadānakathāvaṇṇanā.</p>

<p rend="title">4. Adhigayhamanasikārakathāvaṇṇanā</p>

<p rend="bodytext" n="749-753"><hi rend="paranum">749-753</hi><hi rend="dot">.</hi> Idāni <pb ed="M" n="0.0251" /> adhigayha manasikārakathā nāma hoti. Tattha duvidho manasikāro nayato ca ārammaṇato ca. Tattha ekasaṅkhārassāpi aniccatāya diṭṭhāya sabbe saṅkhārā aniccāti avasesesu nayato manasikāro hoti. Atīte pana saṅkhāre manasikaronto na anāgate manasikātuṃ sakkoti. Atītādīsu aññataraṃ manasikaroto ārammaṇato manasikāro hoti <pb ed="V" n="0.0249" />. Tattha paccuppanne manasikaronto yena cittena te manasikaroti, taṃ paccuppannakkhaṇe manasikātuṃ na sakkoti. Tattha yesaṃ ‘‘sabbe saṅkhārā aniccā’’tiādivacanaṃ nissāya ‘‘manasikaronto nāma adhigayha adhigaṇhitvā saṅgaṇhitvā sabbe saṅkhāre ekato manasikarotī’’ti laddhi, seyyathāpi pubbaseliyāparaseliyānaṃ; te sandhāya pucchā sakavādissa, paṭiññā itarassa.</p>

<p rend="bodytext">Atha naṃ yasmā sabbe ekato manasikarontena yena cittena te manasikaroti, tampi manasikātabbaṃ hoti. Tasmā taṃcittatāya codetuṃ <hi rend="bold">tena cittenā</hi>ti āha. Itaro ārammaṇaṃ katvā na sakkā jānitunti sandhāya paṭikkhipati. Evaṃlakkhaṇaṃ cittanti ñātattā pana tampi cittaṃ ñātameva hotīti sandhāya paṭijānāti. Atha vā taññeva tassa ārammaṇaṃ na hotīti paṭikkhipati. ‘‘Sabbe saṅkhārā aniccā, yadā paññāya passatī’’tiādīni nissāya uppannaladdhivasena <pb ed="P" n="0.0161" /> paṭijānāti. Sesapañhadvayepi eseva nayo. <hi rend="bold">Tena phassenā</hi>tiādīsu pana tathārūpaṃ suttaṃ apassanto paṭikkhipateva. Atītādipañhesu heṭṭhā vuttanayeneva paṭikkhepapaṭiññā veditabbā. Sesaṃ yathāpāḷimeva niyyātīti. <hi rend="bold">Sabbe saṅkhārā</hi>tiādivacanaṃ nayato dassanaṃ sandhāya vuttaṃ, na ekakkhaṇe ārammaṇato, tasmā asādhakanti.</p>

<p rend="centre">Adhigayhamanasikārakathāvaṇṇanā.</p>

<p rend="title">5. Rūpaṃ hetūtikathāvaṇṇanā</p>

<p rend="bodytext" n="754-756"><hi rend="paranum">754-756</hi><hi rend="dot">.</hi> Idāni rūpaṃ hetūti kathānāma hoti. Tattha <hi rend="bold">hetū</hi>ti kusalamūlādino hetuhetussāpi nāmaṃ, yassa kassaci paccayassāpi. Imaṃ <pb ed="M" n="0.0252" /> pana vibhāgaṃ akatvā ‘‘cattāro mahābhūtā hetū’’ti vacanamattaṃ nissāya aviseseneva rūpaṃ hetūti yesaṃ laddhi, seyyathāpi uttarāpathakānaṃ; te sandhāya pucchā sakavādissa, paṭiññā itarassa. <hi rend="bold">Alobho hetū</hi>ti kiṃ te rūpaṃ alobhasaṅkhāto hetūti pucchati, itaro paṭikkhipati. Sesesupi eseva nayo. <hi rend="bold">Mahābhūtā upādāyarūpānaṃ upādāyahetū</hi>ti ettha paccayaṭṭhena hetubhāvo vutto, na mūlaṭṭhena, tasmā asādhakanti.</p>

<p rend="centre">Rūpaṃ hetūtikathāvaṇṇanā.</p>

<p rend="bodytext" n="757-759"><hi rend="paranum">757-759</hi><hi rend="dot">.</hi> Sahetukakathāyampi <pb ed="V" n="0.0250" /> imināva nayena attho veditabboti.</p>

<p rend="centre">Rūpaṃ sahetukantikathāvaṇṇanā.</p>

<p rend="title">7. Rūpaṃ kusalākusalantikathāvaṇṇanā</p>

<p rend="bodytext" n="760-764"><hi rend="paranum">760-764</hi><hi rend="dot">.</hi> Idāni rūpaṃ kusalākusalantikathā nāma hoti. Tattha ‘‘kāyakammaṃ vacīkammaṃ kusalampi akusalampī’’tivacanaṃ <pb ed="P" n="0.0162" /> nissāya kāyavacīkammasaṅkhātaṃ kāyaviññattivacīviññattirūpaṃ kusalampi akusalampīti yesaṃ laddhi, seyyathāpi mahisāsakānañceva sammitiyānañca; te sandhāya <hi rend="bold">rūpaṃ kusala</hi>nti pucchā sakavādissa paṭiññā itarassa. Atha naṃ ‘‘yadi te rūpaṃ kusalaṃ, evaṃvidhena anena bhavitabba’’nti codetuṃ <hi rend="bold">sārammaṇa</hi>nti ādimāha. Parato akusalapañhepi eseva nayo. Sesamettha uttānatthamevāti.</p>

<p rend="centre">Rūpaṃ kusalākusalantikathāvaṇṇanā.</p>

<p rend="title">8. Rūpaṃ vipākotikathāvaṇṇanā</p>

<p rend="bodytext" n="765-767"><hi rend="paranum">765-767</hi><hi rend="dot">.</hi> Idāni rūpaṃ vipākotikathā nāma hoti. Tattha yaṃ kammassa katattā uppannā cittacetasikā viya kammassa katattā uppannaṃ taṃ rūpampi vipākoti yesaṃ laddhi, seyyathāpi andhakānañceva sammitiyānañca; te <pb ed="M" n="0.0253" /> sandhāya pucchā sakavādissa, paṭiññā itarassa. Atha naṃ ‘‘yadi te rūpaṃ vipāko, evaṃvidhena anena bhavitabba’’nti codetuṃ <hi rend="bold">sukhavedanīya</hi>ntiādimāha. Sesaṃ yathāpāḷimeva niyyātīti.</p>

<p rend="centre">Rūpaṃ vipākotikathāvaṇṇanā.</p>

<p rend="title">9. Rūpaṃ rūpāvacarārūpāvacarantikathāvaṇṇanā</p>

<p rend="bodytext" n="768-770"><hi rend="paranum">768-770</hi><hi rend="dot">.</hi> Idāni <pb ed="V" n="0.0251" /> rūpaṃ rūpāvacarārūpāvacarantikathā nāma hoti. Tattha yaṃ kāmāvacarakammassa katattā rūpaṃ, taṃ yasmā kāmāvacaraṃ, tasmā rūpāvacarārūpāvacarakammānampi katattā rūpena rūpāvacarārūpāvacarena bhavitabbanti <pb ed="P" n="0.0163" /> yesaṃ laddhi, seyyathāpi andhakānaṃ; te sandhāya <hi rend="bold">atthi rūpaṃ rūpāvacarārūpāvacara</hi>nti pucchā sakavādissa, paṭiññā itarassa. Sesamettha heṭṭhā vuttanayamevāti.</p>

<p rend="centre">Rūpaṃ rūpāvacarārūpāvacarantikathāvaṇṇanā.</p>

<p rend="title">10. Rūpārūpadhātupariyāpannakathāvaṇṇanā</p>

<p rend="bodytext" n="771-775"><hi rend="paranum">771-775</hi><hi rend="dot">.</hi> Idāni rūparāgo rūpadhātupariyāpanno arūparāgo arūpadhātupariyāpannoti kathā nāma hoti. Tattha yasmā kāmarāgo kāmadhātupariyāpanno, tasmā rūparāgārūparāgehipi rūpadhātuarūpadhātupariyāpannehi bhavitabbanti yesaṃ laddhi, seyyathāpi andhakānaṃ, te sandhāya pucchā sakavādissa, paṭiññā itarassa. Sesaṃ heṭṭhā vuttanayeneva veditabbaṃ. Kevalañhi tattha ‘‘rūpadhātuṃ anuseti, arūpadhātuṃ anusetī’’ti padaṃ viseso. Sā ca laddhi andhakānañceva sammitiyānañca. Ayaṃ andhakānaṃyevāti.</p>

<p rend="bodytext">Rūparāgo rūpadhātupariyāpanno arūparāgo arūpadhātupariyāpannotikathāvaṇṇanā.</p>

<p rend="centre">Rūpārūpadhātupariyāpannakathāvaṇṇanā.</p>

<p rend="centre">Soḷasamo vaggo.</p>

<p rend="chapter">17. Sattarasamavaggo</p>

<p rend="title">1. Atthi arahato puññūpacayakathāvaṇṇanā</p>

<p rend="bodytext" n="776-779"><hi rend="paranum">776-779</hi><hi rend="dot">.</hi> Idāni <pb ed="M" n="0.0254" /><pb ed="P" n="0.0164" /><pb ed="V" n="0.0252" /> atthi arahato puññūpacayotikathā nāma hoti. Tattha yesaṃ arahato dānasaṃvibhāgacetiyavandanādīni kammāni disvā atthi arahato puññūpacayoti laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Atha naṃ ‘‘arahā nāma pahīnapuññapāpo, so yadi puññaṃ kareyya, pāpampi kareyyā’’ti codetuṃ <hi rend="bold">apuññūpacayo</hi>ti āha. Itaro pāṇātipātādikiriyaṃ apassanto paṭikkhipati. <hi rend="bold">Puññābhisaṅkhāra</hi>ntiādīsu bhavagāmikammaṃ arahato natthīti paṭikkhipati. <hi rend="bold">Dānaṃ dadeyyā</hi>tiādīsu kiriyacittena dānādipavattisabbhāvato sakavādī paṭijānāti. Itaro cittaṃ anādiyitvā kiriyāpavattimattadassaneneva laddhiṃ patiṭṭhapeti. Sā pana ayoniso patiṭṭhāpitattā appatiṭṭhāpitā hotīti.</p>

<p rend="centre">Atthi arahato puññūpacayotikathāvaṇṇanā.</p>

<p rend="title">2. Natthi arahato akālamaccūtikathāvaṇṇanā</p>

<p rend="bodytext" n="780"><hi rend="paranum">780</hi><hi rend="dot">.</hi> Idāni natthi arahato akālamaccūtikathā nāma hoti. Tattha ‘‘nāhaṃ, bhikkhave, sañcetanikānaṃ kammānaṃ katānaṃ upacitānaṃ apaṭisaṃveditvā byantībhāvaṃ vadāmī’’ti (a. ni. 10.217) suttassa atthaṃ ayoniso gahetvā ‘‘arahatā nāma <pb ed="P" n="0.0165" /> sabbakammavipākaṃ paṭisaṃvedayitvāva parinibbāyitabbaṃ, tasmā natthi, arahato akālamaccū’’ti yesaṃ laddhi, seyyathāpi rājagirikānañceva siddhatthikānañca; te sandhāya pucchā sakavādissa, paṭiññā itarassa. Atha naṃ ‘‘sace tassa natthi akālamaccu, arahantaghātakena nāma na bhavitabba’’nti <pb ed="V" n="0.0253" /> codetuṃ <hi rend="bold">natthi arahantaghātako</hi>ti āha. Itaro ānantariyakammassa ceva tādisānañca puggalānaṃ sabbhāvato paṭikkhipati.</p>

<p rend="bodytext" n="781"><hi rend="paranum">781</hi><hi rend="dot">.</hi><hi rend="bold">Visaṃ na kameyyā</hi>ti pañhe ‘‘yāva pubbe katakammaṃ parikkhayaṃ na gacchati, tāva na kamatī’’ti laddhiyā paṭikkhipati. Sesamettha yathāpāḷimeva niyyāti.</p>

<p rend="bodytext" n="782"><hi rend="paranum">782</hi><hi rend="dot">.</hi><hi rend="bold">Nāhaṃ,</hi><pb ed="M" n="0.0255" /><hi rend="bold">bhikkhave</hi>ti suttaṃ idaṃ sandhāya vuttaṃ – sañcetanikānaṃ kammānaṃ katānaṃ vipākaṃ apaṭisaṃveditvā avinditvā ananubhavitvā byantībhāvaṃ tesaṃ kammānaṃ parivaṭumaparicchinnabhāvaṃ na vadāmi, tañca kho diṭṭhadhammavedanīyānaṃ diṭṭheva dhamme, na tato paraṃ, upapajjavedanīyānaṃ anantaraṃ upapattiṃ upapajjitvāva na tato paraṃ, aparāpariyavedanīyānaṃ yadā vipākokāsaṃ labhanti, tathārūpe aparāpare vā pariyāye. Evaṃ sabbathāpi saṃsārapavatte sati laddhavipākavāre kamme na vijjateso jagatippadeso, yatthaṭṭhito mucceyya pāpakammāti. Evaṃ sante yadetaṃ ‘‘aladdhavipākavārampi kammaṃ avassaṃ arahato paṭisaṃveditabba’’nti kappanāvasena ‘‘natthi arahato akālamaccū’’ti laddhipatiṭṭhāpanaṃ kataṃ, taṃ dukkaṭamevāti.</p>

<p rend="centre">Natthi arahato akālamaccūtikathāvaṇṇanā.</p>

<p rend="title">3. Sabbamidaṃ kammatotikathāvaṇṇanā</p>

<p rend="bodytext" n="783"><hi rend="paranum">783</hi><hi rend="dot">.</hi> Idāni sabbamidaṃ kammatotikathā nāma hoti. Tattha ‘‘kammunā vattati loko’’ti suttaṃ nissāya ‘‘sabbamidaṃ kammakilesavipākavaṭṭaṃ kammatova hotī’’ti yesaṃ laddhi <pb ed="P" n="0.0166" />, seyyathāpi rājagirikānañceva siddhatthikānañca; te sandhāya <hi rend="bold">sabbamida</hi>nti pucchā sakavādissa, paṭiññā itarassa. Atha naṃ ‘‘evaṃ sante kammampi kammato āpajjatī’’ti codetuṃ <hi rend="bold">kammampi kammato</hi>ti āha. Itaro yadi kammampi kammatova nāma taṃ kammaṃ vipākoyeva siyāti paṭikkhipati. <hi rend="bold">Pubbekatahetū</hi>ti ‘‘yadi sabbamidaṃ kammato, pubbekatahetunā tena bhavitabba’’nti codetuṃ pucchati, itaro pubbekatahetuvādabhayena paṭikkhipati.</p>

<p rend="bodytext" n="784"><hi rend="paranum">784</hi><hi rend="dot">.</hi><hi rend="bold">Kammavipākato</hi>ti <pb ed="V" n="0.0254" /> ‘‘yadi sabbamidaṃ kammato, yaṃ atītabhave pavattassa hetubhūtaṃ kammaṃ, tampi purimatare bhave kammatoti kammavipāko sampajjati, tena te sabbamidaṃ kammavipākato āpajjatī’’ti codetuṃ pucchati. Itaro bījato aṃkurasseva paccuppannapavattassa kammato nibbattiṃ sandhāya paṭikkhipati. Dutiyaṃ puṭṭho tassāpi kammassa bījassa purimabījato viya <pb ed="M" n="0.0256" /> purimakammato pavattattā paṭijānāti. <hi rend="bold">Pāṇaṃ haneyyā</hi>tiādi ‘‘yadi sabbaṃ kammavipākato, pāṇātipātādīni kammavipākeneva kareyyā’’ti codetuṃ vuttaṃ. Itaro dussīlyacetanāpi purimakammanibbattā ekena pariyāyena vipākoyevāti laddhiyā paṭijānāti. Atha naṃ ‘‘yadi te pāṇātipāto kammavipākato nibbattati, pāṇātipāto viya vipākopi saphalo āpajjatī’’ti codetuṃ <hi rend="bold">saphalo</hi>ti āha. Itaro pāṇātipātassa nirayasaṃvattanikādibhāvato saphalataṃ passanto paṭijānāti. Kammavipākassa pana idaṃ nāma phalanti vuttaṭṭhānaṃ apassanto paṭikkhipati. Adinnādānādīsupi eseva nayo. <hi rend="bold">Gilānapaccayabhesajjaparikkhāro saphalo</hi>ti deyyadhammavasena dānaphalaṃ pucchati. <hi rend="bold">Kammunā vattatī</hi>ti suttaṃ ‘‘natthi kamma’’nti akammavāditaṃ paṭikkhipitvā ‘‘atthi kamma’’nti kammavāditaṃ kammassakataṃ dīpeti. Na sabbasseva kammato nibbattiṃ, tasmā asādhakanti.</p>

<p rend="centre">Sabbamidaṃ kammatotikathāvaṇṇanā.</p>

<p rend="title">4. Indriyabaddhakathāvaṇṇanā</p>

<p rend="bodytext" n="786-787"><hi rend="paranum">786-787</hi><hi rend="dot">.</hi> Idāni <pb ed="P" n="0.0167" /> indriyabaddhakathā nāma hoti. Tattha duvidhaṃ dukkhaṃ – indriyabaddhaṃ, anindriyabaddhañca. Indriyabaddhaṃ dukkhavatthutāya dukkhaṃ, anindriyabaddhaṃ udayabbayapaṭipīḷanaṭṭhena ‘‘yadaniccaṃ taṃ dukkha’’nti saṅgahitattā dukkhaṃ. Imaṃ vibhāgaṃ aggahetvā ‘‘yassa pariññāya bhagavati brahmacariyaṃ vussati, taṃ indriyabaddhameva dukkhaṃ, na itara’’nti yesaṃ laddhi, seyyathāpi hetuvādānaṃ, tesaṃ itarassāpi dukkhabhāvaṃ dassetuṃ <hi rend="bold">indriyabaddhaññevā</hi>ti pucchā sakavādissa, paṭiññā itarassa. Atha naṃ ‘‘yasmā bhagavatā ‘yadaniccaṃ taṃ dukkha’nti vuttaṃ, tasmā indriyabaddheneva tena aniccena bhavitabba’’nti codetuṃ <hi rend="bold">indriyabaddhaññeva anicca</hi>ntiādimāha. <hi rend="bold">Nanu</hi><pb ed="V" n="0.0255" /><hi rend="bold">anindriyabaddhaṃ anicca</hi>nti nanu pathavīpabbatapāsāṇādi anindriyabaddhampi aniccanti attho.</p>

<p rend="bodytext" n="788"><hi rend="paranum">788</hi><hi rend="dot">.</hi><hi rend="bold">Na vattabbaṃ indriyabaddhaññeva dukkha</hi>nti pañhe <hi rend="bold">āmantā</hi>ti paṭiññā sakavādissa. Anindriyabaddhañhi dukkhadomanassānaṃ ārammaṇaṃ hoti. Uṇhakālasmiñhi aggi sītakāle ca vāto dukkhassa ārammaṇaṃ, niccampi <pb ed="M" n="0.0257" /> bhogavināsādayo domanassassa. Tasmā vināpi aniccaṭṭhena anindriyabaddhaṃ dukkhanti vattabbaṃ. Kammakilesehi pana anibbattattā dukkhaṃ ariyasaccanti na vattabbaṃ, tathā maggena apariññeyyattā. Yasmā pana tiṇakaṭṭhādinirodho vā utubījādinirodho vā dukkhanirodhaṃ ariyasaccaṃ nāma na hoti, tasmā indriyabaddhaṃ dukkhañceva ariyasaccañca, itaraṃ pana dukkhamevāti idaṃ nānattaṃ dassetuṃ paṭijānāti. <hi rend="bold">Yathā indriyabaddhassā</hi>tiādivacanaṃ indriyabaddhassa pariññāya brahmacariyavāsaṃ pariññātassa puna anuppattiṃ dīpeti. Tenevettha sakavādinā paṭikkhepo kato. ‘‘Yadaniccaṃ taṃ dukkha’’nti vacanena pana saṅgahitassa anindriyabaddhassa dukkhabhāvaṃ paṭisedhetuṃ na sakkāti, tasmā asādhakanti.</p>

<p rend="centre">Indriyabaddhakathāvaṇṇanā.</p>

<p rend="title">5. Ṭhapetvā ariyamaggantikathāvaṇṇanā</p>

<p rend="bodytext" n="789-790"><hi rend="paranum">789-790</hi><hi rend="dot">.</hi> Idāni <pb ed="P" n="0.0168" /> ṭhapetvā ariyamaggantikathā nāma hoti. Tattha ‘‘yasmā ariyamaggo ‘dukkhanirodhagāminipaṭipadā’ti vutto, tasmā ṭhapetvā ariyamaggaṃ avasesā saṅkhārā dukkhā’’ti yesaṃ laddhi, seyyathāpi hetuvādānaṃ; te sandhāya pucchā sakavādissa, paṭiññā itarassa. Atha naṃ ‘‘yadi evaṃ samudayassāpi dukkhabhāvo āpajjatī’’ti codetuṃ <hi rend="bold">dukkhasamudayopī</hi>ti āha. Itaro hetulakkhaṇaṃ sandhāya paṭikkhipati. Puna puṭṭho pavattapariyāpannabhāvaṃ sandhāya paṭijānāti. <hi rend="bold">Tīṇevā</hi>ti pañhesu suttavirodhabhayena paṭikkhipati, laddhivasena paṭijānāti. Sesamettha uttānatthamevāti.</p>

<p rend="centre">Ṭhapetvā ariyamaggantikathāvaṇṇanā.</p>

<p rend="title">6. Na vattabbaṃ saṅgho dakkhiṇaṃ paṭiggaṇhātītikathāvaṇṇanā</p>

<p rend="bodytext" n="791-792"><hi rend="paranum">791-792</hi><hi rend="dot">.</hi> Idāni <pb ed="V" n="0.0256" /> na vattabbaṃ saṅgho dakkhiṇaṃ paṭiggaṇhātītikathā nāma hoti. Tattha ‘‘paramatthato maggaphalāneva saṅgho, maggaphalehi añño <pb ed="M" n="0.0258" /> saṅgho nāma natthi, maggaphalāni ca na kiñci paṭiggaṇhanti, tasmā na vattabbaṃ saṅgho dakkhiṇaṃ paṭiggaṇhātī’’ti yesaṃ laddhi, seyyathāpi etarahi mahāpuññavādīsaṅkhātānaṃ vetullakānaṃ; te sandhāya <hi rend="bold">na vattabba</hi>nti pucchā sakavādissa, paṭiññā itarassa. Atha naṃ ‘‘yadi saṅgho na paṭiggaṇheyya, na naṃ satthā āhuneyyātiādīhi thomeyyā’’ti codetuṃ <hi rend="bold">nanu saṅgho āhuneyyo</hi>tiādimāha. <hi rend="bold">Saṅghassa dānaṃ dentī</hi>ti ‘‘ye te saṅghassa denti, te paṭiggāhakesu asati kassa dadeyyu’’nti codanatthaṃ vuttaṃ. <hi rend="bold">Āhutiṃ jātavedo vā</hi>ti suttaṃ parasamayato āgataṃ. Tattha <hi rend="bold">mahāmegha</hi>nti meghavuṭṭhiṃ sandhāya vuttaṃ. Vuṭṭhiñhi medanī paṭiggaṇhāti, na meghameva. Maggo paṭiggaṇhātīti ‘‘maggaphalāni saṅgho’’ti laddhiyā <pb ed="P" n="0.0169" /> vadati, na ca maggaphalāneva saṅgho. Maggaphalapātubhāvaparisuddhe pana khandhe upādāya paññattā aṭṭha puggalā saṅgho, tasmā asādhakametanti.</p>

<p rend="centre">Na vattabbaṃ saṅgho dakkhiṇaṃ paṭiggaṇhātītikathāvaṇṇanā.</p>

<p rend="title">7. Na vattabbaṃ saṅgho dakkhiṇaṃ visodhetītikathāvaṇṇanā</p>

<p rend="bodytext" n="793-794"><hi rend="paranum">793-794</hi><hi rend="dot">.</hi> Idāni na vattabbaṃ saṅgho dakkhiṇaṃ visodhetītikathā nāma hoti. Tattha ‘‘maggaphalāneva saṅgho nāma, na ca tāni dakkhiṇaṃ visodhetuṃ sakkonti, tasmā na vattabbaṃ saṅgho dakkhiṇaṃ visodhetī’’ti yesaṃ laddhi, seyyathāpi tesaññeva; te sandhāya pucchā sakavādissa, paṭiññā itarassa. <hi rend="bold">Āhuneyyo</hi>tiādi ‘‘yadi saṅgho dakkhiṇaṃ visodhetuṃ na sakkuṇeyya, na naṃ satthā evaṃ thomeyyā’’ti dassanatthaṃ vuttaṃ. <hi rend="bold">Visodhetī</hi>ti mahapphalaṃ karoti. Saṅghasmiñhi appaṃ dinnaṃ bahu hoti, bahu dinnaṃ bahutaraṃ. <hi rend="bold">Dakkhiṇeyyā</hi>ti dakkhiṇārahā dakkhiṇāya anucchavikā, dakkhiṇaṃ visodhetuṃ samatthāti attho. <hi rend="bold">Dakkhiṇaṃ ārādhentī</hi>ti sampādenti, appamattikāyapi dakkhiṇāya mahantaṃ phalaṃ pāpuṇantīti attho. Sesaṃ heṭṭhā vuttanayamevāti.</p>

<p rend="centre">Na vattabbaṃ saṅgho dakkhiṇaṃ visodhetītikathāvaṇṇanā.</p>

<p rend="title">8. Na vattabbaṃ saṅgho bhuñjatītikathāvaṇṇanā</p>

<p rend="bodytext" n="795-796"><hi rend="paranum">795-796</hi><hi rend="dot">.</hi> Idāni <pb ed="M" n="0.0259" /><pb ed="V" n="0.0257" /> na vattabbaṃ saṅgho bhuñjatītikathā nāma hoti. Tatrāpi ‘‘maggaphalāneva saṅgho nāma, na ca tāni kiñci bhuñjanti, tasmā na vattabbaṃ saṅgho bhuñjati, pivati, khādati, sāyatī’’ti <pb ed="P" n="0.0170" /> yesaṃ laddhi, seyyathāpi tesaṃyeva; te sandhāya pucchā sakavādissa, paṭiññā itarassa. Atha naṃ ‘‘yadi saṅgho na bhuñjeyya, saṅghabhattādikaraṇaṃ niratthakaṃ bhaveyyā’’ti codetuṃ <hi rend="bold">nanu atthi keci saṅghabhattāni karontī</hi>tiādimāha. <hi rend="bold">Gaṇabhojana</hi>ntiādi ‘‘yadi saṅgho na bhuñjeyya, kassa gaṇabhojanādīni siyu’’nti codanatthaṃ vuttaṃ. <hi rend="bold">Aṭṭha pānānī</hi>ti idampi ‘‘yadi saṅgho na piveyya, kassetāni pānāni satthā anujāneyyā’’ti codanatthaṃ vuttaṃ. Sesamidhāpi heṭṭhā vuttanayeneva veditabbanti.</p>

<p rend="centre">Na vattabbaṃ saṅgho bhuñjatītikathāvaṇṇanā.</p>

<p rend="title">9. Na vattabbaṃ saṅghassa dinnaṃ mahapphalantikathāvaṇṇanā</p>

<p rend="bodytext" n="797-798"><hi rend="paranum">797-798</hi><hi rend="dot">.</hi> Idāni na vattabbaṃ saṅghassa dinnaṃ mahapphalantikathā nāma hoti. Tatrāpi ‘‘maggaphalāneva saṅgho nāma, na ca sakkā tesaṃ kiñci dātuṃ, na ca tehi paṭiggaṇhituṃ, nāpi tesaṃ dānena koci upakāro ijjhati, tasmā na vattabbaṃ saṅghassa dinnaṃ mahapphala’’nti yesaṃ laddhi, seyyathāpi tesaṃyeva; te sandhāya pucchā sakavādissa, paṭiññā itarassa. <hi rend="bold">Āhuneyyo</hi>tiādi ‘‘yadi saṅghassa dinnaṃ mahapphalaṃ na bhaveyya, na naṃ satthā evaṃ thomeyyā’’ti dassanatthaṃ vuttaṃ. Sesaṃ yathāpāḷimeva niyyātīti.</p>

<p rend="centre">Na vattabbaṃ saṅghassa dinnaṃ mahapphalantikathāvaṇṇanā.</p>

<p rend="title">10. Na vattabbaṃ buddhassa dinnaṃ mahapphalantikathāvaṇṇanā</p>

<p rend="bodytext" n="799"><hi rend="paranum">799</hi><hi rend="dot">.</hi> Idāni <pb ed="V" n="0.0258" /> na vattabbaṃ buddhassa dinnaṃ mahapphalantikathā nāma hoti. Tattha ‘‘buddho bhagavā na kiñci paribhuñjati, lokānuvattanatthaṃ pana paribhuñjamānaṃ viya <pb ed="P" n="0.0171" /> attānaṃ dasseti, tasmā nirupakārattā na vattabbaṃ tasmiṃ dinnaṃ mahapphala’’nti yesaṃ <pb ed="M" n="0.0260" /> laddhi, seyyathāpi tesaṃyeva; te sandhāya pucchā sakavādissa, paṭiññā itarassa. <hi rend="bold">Dvipadānaṃ aggo</hi>tiādi ‘‘manussadussīlepi dānaṃ sahassaguṇaṃ hoti, kimaṅgaṃ pana evarūpe aggapuggale’’ti dassanatthaṃ vuttaṃ. Sesamettha yathāpāḷimeva niyyātīti.</p>

<p rend="centre">Na vattabbaṃ buddhassa dinnaṃ mahapphalantikathāvaṇṇanā.</p>

<p rend="title">11. Dakkhiṇāvisuddhikathāvaṇṇanā</p>

<p rend="bodytext" n="800-801"><hi rend="paranum">800-801</hi><hi rend="dot">.</hi> Idāni dakkhiṇāvisuddhikathā nāma hoti. Tattha ‘‘yadi paṭiggāhakato dakkhiṇā visujjheyya, mahapphalā bhaveyya. Dāyakena dānaṃ dinnaṃ, paṭiggāhakena vipāko nibbattitoti añño aññassa kārako bhaveyya, paraṃkataṃ sukhadukkhaṃ āpajjeyya, añño kareyya, añño paṭisaṃvedeyya. Tasmā dāyakatova dānaṃ visujjhati, no paṭiggāhakato, dāyakasseva cittavisuddhi vipākadāyikā hotī’’ti yesaṃ laddhi, seyyathāpi uttarāpathakānaṃ; te sandhāya pucchā sakavādissa, paṭiññā itarassa. <hi rend="bold">Āhuneyyā</hi>tiādi ‘‘yadi paṭiggāhakato dānaṃ na visujjheyya, kimassa āhuneyyādibhāvo kareyyā’’ti dassanatthaṃ vuttaṃ. <hi rend="bold">Añño aññassa kārako</hi>ti yadi dāyakassa dānacetanā paṭiggāhakena katā bhaveyya, yuttarūpaṃ siyā. Tassa pana dānacetanā parisuddhā paṭiggāhakasaṅkhātaṃ vatthuṃ paṭicca mahāvipākaṭṭhena visujjhati, tasmā acodanā esā ‘‘paṭiggāhakato dānaṃ visujjhatī’’ti.</p>

<p rend="centre">Dakkhiṇāvisuddhikathāvaṇṇanā.</p>

<p rend="centre">Sattarasamo vaggo.</p>

<p rend="chapter">18. Aṭṭhārasamavaggo</p>

<p rend="title">1. Manussalokakathāvaṇṇanā</p>

<p rend="bodytext" n="802-803"><hi rend="paranum">802-803</hi><hi rend="dot">.</hi> Idāni <pb ed="P" n="0.0172" /><pb ed="V" n="0.0259" /> manussalokakathā nāma hoti. Tattha ‘‘tathāgato loke, jāto loke saṃvaḍḍho, lokaṃ abhibhuyya viharati <pb ed="M" n="0.0261" /> anupalitto lokenā’’ti (saṃ. ni. 3.94) suttaṃ ayoniso gahetvā ‘‘bhagavā tusitabhavane nibbatto tattheva vasati, na manussalokaṃ āgacchati, nimmitarūpamattakaṃ panettha dassetī’’ti yesaṃ laddhi, seyyathāpi etarahi vetullakānaṃyeva, te sandhāya pucchā sakavādissa, paṭiññā itarassa. Atha naṃ puṭṭhokāsena ceva suttasādhanena ca saññāpetuṃ <hi rend="bold">nanu atthī</hi>tiādimāha. <hi rend="bold">Loke jāto</hi>ti paravādī tusitapuraṃ sandhāya vadati. Satthārā panetaṃ manussalokaññeva sandhāya lokaṃ vuttaṃ. <hi rend="bold">Lokaṃ abhibhuyyā</hi>ti paravādī manussalokaṃ abhibhavitvāti diṭṭhiyā vadati, satthā pana ārammaṇalokaṃ abhibhavitvā vihāsi. <hi rend="bold">Anupalitto lokenā</hi>ti paravādī manussalokena anupalittataṃva sandhāya vadati, satthā pana lokadhammesu kilesehi anupalitto vihāsi. Tasmā asādhakametanti.</p>

<p rend="centre">Manussalokakathāvaṇṇanā.</p>

<p rend="title">2. Dhammadesanākathāvaṇṇanā</p>

<p rend="bodytext" n="804-806"><hi rend="paranum">804-806</hi><hi rend="dot">.</hi> Idāni dhammadesanākathā nāma hoti. Tattha ‘‘tusitapure ṭhito bhagavā dhammadesanatthāya abhinimmitaṃ pesesi, tena ceva tassa ca desanaṃ sampaṭicchitvā āyasmatā ānandena dhammo <pb ed="P" n="0.0173" /> desito, na buddhena bhagavatā’’ti yesaṃ laddhi, seyyathāpi vetullakānaññeva; te sandhāya pucchā sakavādissa, paṭiññā itarassa. Atha naṃ ‘‘yadi tena dhammo desito, sveva satthā bhaveyyā’’ti codetuṃ <hi rend="bold">abhinimmito jino</hi>tiādimāha. Itaro tathā asampaṭicchanto paṭikkhipati. Sesamettha uttānatthamevāti.</p>

<p rend="centre">Dhammadesanākathāvaṇṇanā.</p>

<p rend="title">3. Karuṇākathāvaṇṇanā</p>

<p rend="bodytext" n="807-808"><hi rend="paranum">807-808</hi><hi rend="dot">.</hi> Idāni <pb ed="V" n="0.0260" /> karuṇākathā nāma hoti. Tattha piyāyitānaṃ vatthūnaṃ vipattiyā sarāgānaṃ rāgavasena karuṇāpatirūpikaṃ pavattiṃ disvā ‘‘rāgova <pb ed="M" n="0.0262" /> karuṇā nāma, so ca bhagavato natthi, tasmā natthi buddhassa bhagavato karuṇā’’ti yesaṃ laddhi, seyyathāpi uttarāpathakānaṃ; te sandhāya pucchā sakavādissa, paṭiññā itarassa. Atha naṃ ‘‘karuṇā nāmesā nikkilesatāya ceva sattārammaṇatāya ca cetovimuttitāya ca ekādasānisaṃsatāya ca mettādīhi samānajātikā, tasmā yadi bhagavato karuṇā natthi, mettādayopissa na siyu’’nti codanatthaṃ <hi rend="bold">natthi buddhassa bhagavato mettā</hi>tiādimāha. <hi rend="bold">Ākāruṇiko</hi>ti pañhe tathārūpaṃ vohāraṃ apassanto paṭikkhipati. Sesamettha uttānatthamevāti.</p>

<p rend="centre">Karuṇākathāvaṇṇanā.</p>

<p rend="title">4. Gandhajātakathāvaṇṇanā</p>

<p rend="bodytext" n="809"><hi rend="paranum">809</hi><hi rend="dot">.</hi> Idāni gandhajātakathā nāma hoti. Tattha yesaṃ buddhe bhagavati ayoniso pemavasena ‘‘bhagavato uccārapassāvo aññe gandhajāte ativiya adhigaṇhāti, natthi tato ca sugandhataraṃ gandhajāta’’nti laddhi, seyyathāpi ekaccānaṃ andhakānañceva <pb ed="P" n="0.0174" /> uttarāpathakānañca; te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Gandhajātakathāvaṇṇanā.</p>

<p rend="title">5. Ekamaggakathāvaṇṇanā</p>

<p rend="bodytext" n="810-811"><hi rend="paranum">810-811</hi><hi rend="dot">.</hi> Idāni ekamaggakathā nāma hoti. Tattha yesaṃ buddhe bhagavati ayoniso pemavaseneva <pb ed="V" n="0.0261" /> ‘‘bhagavā sotāpanno hutvā sakadāgāmī, sakadāgāmī hutvā anāgāmī, anāgāmī hutvā arahattaṃ sacchākāsi, ekeneva pana ariyamaggena cattāri phalāni sacchākāsī’’ti laddhi, seyyathāpi tesaññeva; te sandhāya pucchā sakavādissa, paṭiññā itarassa. Atha naṃ catūhi phalehi saddhiṃ uppannānaṃ catunnaṃ phassādīnaṃ ekato <pb ed="M" n="0.0263" /> samodhānavasena codetuṃ <hi rend="bold">catunnaṃ phassāna</hi>ntiādimāha. <hi rend="bold">Sotāpattimaggenā</hi>tiādi ‘‘kataramaggena sacchikarotī’’ti pucchanatthaṃ vuttaṃ. <hi rend="bold">Arahattamaggenā</hi>ti ca vutte tena sakkāyadiṭṭhiādīnaṃ pahānābhāvavasena codeti. <hi rend="bold">Bhagavā sotāpanno</hi>ti buddhabhūtassa sotāpannabhāvo natthīti paṭikkhipati. Parato pañhadvayepi eseva nayo. Sesamettha yathāpāḷimeva niyyātīti.</p>

<p rend="centre">Ekamaggakathāvaṇṇanā.</p>

<p rend="title">6. Jhānasaṅkantikathāvaṇṇanā</p>

<p rend="bodytext" n="813-816"><hi rend="paranum">813-816</hi><hi rend="dot">.</hi> Idāni jhānasaṅkantikathā nāma hoti. Tattha yesaṃ ‘‘idha, bhikkhave, bhikkhu vivicceva kāmehi paṭhamaṃ jhānaṃ upasampajja viharati, vitakkavicārānaṃ vūpasamā dutiyaṃ jhānaṃ, tatiyaṃ jhānaṃ, catutthaṃ jhānaṃ upasampajja viharatī’’ti (saṃ. ni. 5.923-934) imaṃ paṭipāṭidesanaṃ <pb ed="P" n="0.0175" /> nissāya ‘‘tassa tassa jhānassa upacārappavattiṃ vināva jhānā jhānaṃ saṅkamatī’’ti laddhi, seyyathāpi mahisāsakānañceva ekaccānañca andhakānaṃ; te sandhāya pucchā sakavādissa, paṭiññā itarassa. Atha naṃ ‘‘yadi te dutiyajjhānūpacāraṃ appatvā uppaṭipāṭiyā paṭhamajjhānā dutiyajjhānameva saṅkamati, paṭhamato tatiyaṃ, dutiyato catutthampi saṅkameyyā’’ti codetuṃ <hi rend="bold">paṭhamā jhānā</hi>tiādimāha. <hi rend="bold">Yā paṭhamassā</hi>tiādi ‘‘yadi paṭhamato anantaraṃ dutiyaṃ, dutiyādīhi vā tatiyādīni samāpajjati, ekāvajjanena samāpajjeyyā’’ti codanatthaṃ vuttaṃ. <hi rend="bold">Kāme ādīnavato</hi>ti paṭhamaṃ kāme ādīnavato manasi karoto pacchā uppajjati. Jhānakkhaṇe panesa nimittameva manasi karoti. <hi rend="bold">Taññeva paṭhama</hi>nti ‘‘yadi purimajavanato pacchimajavanaṃ viya anantaraṃ uppajjeyya, ṭhapetvā purimapacchimabhāvaṃ lakkhaṇato taññeva taṃ bhaveyyā’’ti codetuṃ pucchati. Iminā upāyena <pb ed="V" n="0.0262" /> sabbattha attho veditabbo. <hi rend="bold">Vivicceva kāmehī</hi>tiādīhi paṭipāṭiyā jhānānaṃ desitabhāvaṃ dīpeti, na anantaruppattiṃ, tasmā asādhakanti.</p>

<p rend="centre">Jhānasaṅkantikathāvaṇṇanā.</p>

<p rend="title">7. Jhānantarikakathāvaṇṇanā</p>

<p rend="bodytext" n="817-818"><hi rend="paranum">817-818</hi><hi rend="dot">.</hi> Idāni <pb ed="M" n="0.0264" /> jhānantarikakathā nāma hoti. Tattha yesaṃ samaye ‘‘pañcakanaye pañca jhānāni vibhattāni, kevalaṃ tayo samādhī uddiṭṭhā’’ti avitakkavicāramattassa samādhino okāsaṃ ajānantānaṃ ‘‘paṭhamassa ca dutiyassa ca jhānassa antare jhānantarikā nāma esā’’ti laddhi, seyyathāpi sammitiyānañceva ekaccānañca andhakānaṃ; te sandhāya pucchā sakavādissa, paṭiññā itarassa. Atha naṃ ‘‘jhānampi cetasikā dhammā, phassādayopi, tasmā yadi jhānantarikā nāma bhaveyya, phassantarikādīhipi bhavitabba’’nti codanatthaṃ <hi rend="bold">atthi phassantarikā</hi>tiādimāha <pb ed="P" n="0.0176" />.</p>

<p rend="bodytext"><hi rend="bold">Dutiyassa ca jhānassā</hi>ti ‘‘yadi jhānantarikā nāma bhaveyya, dutiyatatiyādīnipi jhānāneva, tesampi antarikāya bhavitabba’’nti codanatthaṃ vuttaṃ. So kevalaṃ laddhiyā abhāvena paṭikkhipati ceva paṭijānāti ca. <hi rend="bold">Paṭhamassa cā</hi>ti puṭṭho laddhivasena paṭijānāti.</p>

<p rend="bodytext" n="819"><hi rend="paranum">819</hi><hi rend="dot">.</hi><hi rend="bold">Savitakko savicāro</hi>tiādi ‘‘tiṇṇampi samādhīnaṃ samādhibhāve samāne avitakko vicāramattova samādhi jhānantariko, na itaroti ko ettha visesahetū’’ti codanatthaṃ vuttaṃ.</p>

<p rend="bodytext" n="820-822"><hi rend="paranum">820-822</hi><hi rend="dot">.</hi><hi rend="bold">Dvinnaṃ jhānānaṃ paṭuppannāna</hi>nti paṭhamadutiyāni sandhāya pucchati. Itaro ‘‘tesaṃ paccuppannānaṃyeva antare avitakko vicāramatto samādhi jhānantariko nāma hotī’’ti laddhiyā paṭijānāti. <hi rend="bold">Paṭhamaṃ jhānaṃ niruddha</hi>nti puṭṭho tiṇṇaṃ ekakkhaṇe pavatti na yuttāti paṭijānāti <pb ed="V" n="0.0263" />. <hi rend="bold">Avitakko vicāramatto samādhi paṭhamaṃ jhāna</hi>nti catukkanayavasena pucchati. Sakavādī tasmiṃ naye tassa abhāvā paṭikkhipati. <hi rend="bold">Nanu tayo samādhī</hi>ti etthāyamadhippāyo – yathā tesu tīsu samādhīsu dve samādhī jhānāneva, na jhānantarikā, evaṃ itarenapi jhāneneva bhavitabbaṃ, na jhānantarikāyāti.</p>

<p rend="centre">Jhānantarikakathāvaṇṇanā.</p>

<p rend="title">8. Samāpanno saddaṃ suṇātītikathāvaṇṇanā</p>

<p rend="bodytext" n="823-825"><hi rend="paranum">823-825</hi><hi rend="dot">.</hi> Idāni <pb ed="M" n="0.0265" /> samāpanno saddaṃ suṇātītikathā nāma hoti. Tattha ‘‘yasmā paṭhamassa jhānassa saddo kaṇḍako vutto bhagavatā, yadi ca samāpanno taṃ na suṇeyya, kathaṃ kaṇḍako siyā. Tasmā samāpanno saddaṃ, suṇātī’’ti yesaṃ laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. <hi rend="bold">Cakkhunā rūpaṃ passatī</hi>tiādi ‘‘samāpannassa tāva pañcadvārappavattaṃ natthi, tasmiṃ asati <pb ed="P" n="0.0177" /> yadi so saddaṃ suṇeyya, rūpampi passeyyā’’ti codanatthaṃ vuttaṃ. <hi rend="bold">Saddo kaṇḍako</hi>ti vikkhepakarattā vuttaṃ. Oḷārikena hi saddena sote ghaṭṭite paṭhamajjhānato vuṭṭhānaṃ hoti, tenetaṃ vuttaṃ, tasmā asādhakaṃ. <hi rend="bold">Dutiyassa jhānassā</hi>tiādi ‘‘yathā aññopi kaṇḍako antosamāpattiyaṃ natthi, evaṃ saddassavanampī’’ti bodhanatthaṃ vuttaṃ, taṃ sabbaṃ uttānatthamevāti.</p>

<p rend="centre">Samāpanno saddaṃ suṇātītikathāvaṇṇanā.</p>

<p rend="title">9. Cakkhunārūpaṃpassatītikathāvaṇṇanā</p>

<p rend="bodytext" n="826-827"><hi rend="paranum">826-827</hi><hi rend="dot">.</hi> Idāni cakkhunā rūpaṃ passatītikathā nāma hoti. Tattha ‘‘cakkhunā rūpaṃ disvā’’ti vacanaṃ nissāya ‘‘pasādacakkhumeva rūpaṃ passatī’’ti yesaṃ laddhi, seyyathāpi mahāsaṅghikānaṃ <pb ed="V" n="0.0264" />, te sandhāya pucchā sakavādissa, paṭiññā itarassa. Atha naṃ ‘‘yadi cakkhunā rūpaṃ passeyya, rūpena rūpaṃ passeyyātī’’ti codetuṃ <hi rend="bold">rūpena rūpaṃ passatī</hi>ti āha. Itaro rūpāyatanaṃ sandhāya paṭikkhipitvā puna puṭṭho cakkhumeva sandhāya paṭijānāti. <hi rend="bold">Paṭivijānātī</hi>ti ettha ayamadhippāyo – passatīti hi mayaṃ paṭijānanaṃ sandhāya pucchāma, na cakkhūpasaṃhāramattaṃ. Tasmā vadehi tāva ‘‘kiṃ te cakkhumā rūpena rūpaṃ paṭivijānātī’’ti. Itaro purimanayeneva paṭikkhipati ceva paṭijānāti ca. Atha naṃ ‘‘evaṃ sante rūpaṃ manoviññāṇaṃ āpajjati, tañhi paṭivijānāti nāmā’’ti codetuṃ <hi rend="bold">rūpaṃ manoviññāṇa</hi>nti āha. Itaro lesaṃ alabhanto paṭikkhipateva. <hi rend="bold">Atthi cakkhussa āvaṭṭanā</hi>tiādi ‘‘yadi cakkhu paṭivijānanaṭṭhena passati, cakkhuviññāṇassa viya tassāpi āvajjanāya <pb ed="M" n="0.0266" /> bhavitabba’’nti codetuṃ pucchati. Itaro yasmā na āvajjanapaṭibaddhaṃ cakkhu, na taṃ āvajjanānantaraṃ uppajjati, tasmā <hi rend="bold">na heva</hi>nti paṭikkhipati. <hi rend="bold">Sotena sadda</hi>ntiādīsupi <pb ed="P" n="0.0178" /> eseva nayo. <hi rend="bold">Idha, bhikkhave, bhikkhu cakkhunā rūpaṃ passatī</hi>ti sasambhārakathānayena vuttaṃ. Yathā hi usunā vijjhantopi ‘‘dhanunā vijjhatī’’ti vuccati, evaṃ cakkhuviññāṇena passantopi ‘‘cakkhunā passatī’’ti vutto, tasmā asādhakametaṃ. Sesesupi eseva nayopi.</p>

<p rend="centre">Cakkhunā rūpaṃ passatītikathāvaṇṇanā.</p>

<p rend="centre">Aṭṭhārasamo vaggo.</p>

<p rend="chapter">19. Ekūnavīsatimavaggo</p>

<p rend="title">1. Kilesapajahanakathāvaṇṇanā</p>

<p rend="bodytext" n="828-831"><hi rend="paranum">828-831</hi><hi rend="dot">.</hi> Idāni <pb ed="P" n="0.0179" /> kilesapajahanakathā nāma hoti. Tattha ‘‘yasmā kilesapahānaṃ nāma atthi, pahīnakilesassa ca atītāpi kilesā pahīnāva honti, anāgatāpi, paccuppannāpi, tasmā atītepi kilese pajahati, anāgatepi, paccuppannepī’’ti yesaṃ laddhi, seyyathāpi ekaccānaṃ uttarāpathakānaṃ; te sandhāya <hi rend="bold">atīte</hi>tiādipucchā sakavādissa, paṭiññā itarassa <pb ed="V" n="0.0265" />. Sesaṃ yathāpāḷimeva niyyāti. <hi rend="bold">Natthi kilese jahatī</hi>ti imasmiṃ pana paravādissa pañhe yasmā kacavaraṃ pajahantassa kacavare chaḍḍanavāyāmo viya kilese pajahantassa na atītādibhedesu kilesesu vāyāmo atthi, nibbānārammaṇe pana ariyamagge pavattite kilesā anuppannāyeva nuppajjantīti pahīnā nāma honti, tasmā <hi rend="bold">na heva</hi>nti paṭikkhipati. <hi rend="bold">Tena hi atīte kilese pajahatī</hi>tiādi pana yasmā ‘‘natthi kilesapajahanā’’ti na vattabbaṃ, tasmā atītādibhede pajahatīti chalena vuttaṃ.</p>

<p rend="centre">Kilesapajahanakathāvaṇṇanā.</p>

<p rend="title">2. Suññatakathāvaṇṇanā</p>

<p rend="bodytext" n="832"><hi rend="paranum">832</hi><hi rend="dot">.</hi> Idāni <pb ed="M" n="0.0267" /> suññatakathā nāma hoti. Tattha <hi rend="bold">suññatā</hi>ti dve suññatā khandhānañca anattalakkhaṇaṃ nibbānañca. Tesu anattalakkhaṇaṃ <pb ed="P" n="0.0180" /> tāva ekaccaṃ ekena pariyāyena siyā saṅkhārakkhandhapariyāpannaṃ, nibbānaṃ, apariyāpannameva. Imaṃ pana vibhāgaṃ aggahetvā ‘‘suññatā saṅkhārakkhandhapariyāpannā’’ti yesaṃ laddhi, seyyathāpi andhakānaṃ, te sandhāya pucchā sakavādissa, paṭiññā itarassa. <hi rend="bold">Animitta</hi>nti sabbanimittarahitaṃ nibbānaṃ. ‘‘Appaṇihito’’tipi tasseva nāmaṃ. Kasmā panetaṃ ābhatanti? Avibhajjavādīvāde dosāropanatthaṃ. Yassa hi avibhajitvā ‘‘ekadeseneva suññatā saṅkhārakkhandhapariyāpannā’’ti laddhi, tassa nibbānampi saṅkhārakkhandhapariyāpannanti āpajjati. Imassa dosassāropanatthaṃ ‘‘animittaṃ appaṇihita’’nti ābhataṃ. Itaro tassa pariyāpannabhāvaṃ anicchanto paṭikkhipati. <hi rend="bold">Saṅkhārakkhandho na anicco</hi>tiādi nibbānasaṅkhātāya suññatāya aniccabhāvāpattidosadassanatthaṃ vuttaṃ.</p>

<p rend="bodytext" n="833"><hi rend="paranum">833</hi><hi rend="dot">.</hi><hi rend="bold">Saṅkhārakkhandhassa suññatā</hi>ti ‘‘yadi aññassa khandhassa suññatā aññakkhandhapariyāpannā, saṅkhārakkhandhasuññatāyapi sesakkhandhapariyāpannāya bhavitabba’’nti codanatthaṃ vuttaṃ. <hi rend="bold">Saṅkhārakkhandhassa suññatā na vattabbā</hi>tiādi ‘‘yadi saṅkhārakkhandhasuññatā sesakkhandhapariyāpannā <pb ed="V" n="0.0266" /> na hoti, sesakkhandhasuññatāpi saṅkhārakkhandhapariyāpannā na hotī’’ti paṭilomadassanatthaṃ vuttaṃ.</p>

<p rend="bodytext" n="834"><hi rend="paranum">834</hi><hi rend="dot">.</hi><hi rend="bold">Suññamidaṃ, bhikkhave, saṅkhārā</hi>ti suttaṃ parasamayato ābhataṃ. Tattha <hi rend="bold">saṅkhārā</hi>ti ‘‘sabbe saṅkhārā aniccā’’ti āgataṭṭhāne viya pañcakkhandhā, te ca attattaniyasuññattā suññatāti sāsanāvacaraṃ hoti, na virujjhati, tasmā anuññātaṃ. Yasmā panetaṃ na suññatāya saṅkhārakkhandhapariyāpannabhāvaṃ dīpeti, tasmā asādhakanti.</p>

<p rend="centre">Suññatakathāvaṇṇanā.</p>

<p rend="title">3. Sāmaññaphalakathāvaṇṇanā</p>

<p rend="bodytext" n="835-836"><hi rend="paranum">835-836</hi><hi rend="dot">.</hi> Idāni sāmaññaphalakathā nāma hoti. Tattha maggavīthiyampi phalasamāpattivīthiyampi ariyamaggassa vipākacittaṃ <pb ed="P" n="0.0181" /> sāmaññaphalaṃ nāmāti <pb ed="M" n="0.0268" /> sakasamaye sanniṭṭhānaṃ. Yesaṃ pana tathā aggahetvā ‘‘kilesapahānañceva phaluppatti ca sāmaññaphalaṃ, tasmā asaṅkhata’’nti laddhi, seyyathāpi pubbaseliyānaṃ; te sandhāya pucchā sakavādissa, paṭiññā itarassa. Sesamettha heṭṭhā vuttanayattā yathā pāḷimeva niyyātīti.</p>

<p rend="centre">Sāmaññaphalakathāvaṇṇanā.</p>

<p rend="title">4. Pattikathāvaṇṇanā</p>

<p rend="bodytext" n="837-840"><hi rend="paranum">837-840</hi><hi rend="dot">.</hi> Idāni pattikathā nāma hoti. Tattha ‘‘yaṃ yaṃ paṭilabbhati, tassa tassa paṭilābho patti nāma. Sā ca asaṅkhatā’’ti yesaṃ laddhi, seyyathāpi pubbaseliyānaññeva; te sandhāya pucchā sakavādissa, paṭiññā itarassa. Sesamidhāpi heṭṭhā vuttanayattā yathāpāḷimeva niyyātīti <pb ed="V" n="0.0267" />. <hi rend="bold">Na vattabba</hi>ntiādi yāya laddhiyā patti asaṅkhatāti maññati, taṃ pakāsetuṃ vuttaṃ. Tattha sakavādī ‘‘na hevaṃ vattabbe’’ti paṭikkhipanto kevalaṃ pattiyā rūpādibhāvaṃ na sampaṭicchati. Na hi patti nāma koci dhammo atthi, na pana asaṅkhatabhāvaṃ anujānāti. Itaro pana paṭikkhepamatteneva asaṅkhatāti laddhiṃ patiṭṭhapeti, sā ayoniso patiṭṭhāpitattā appatiṭṭhitāyevāti.</p>

<p rend="centre">Pattikathāvaṇṇanā.</p>

<p rend="title">5. Tathatākathāvaṇṇanā</p>

<p rend="bodytext" n="841-843"><hi rend="paranum">841-843</hi><hi rend="dot">.</hi> Idāni tathatākathā nāma hoti. Tattha yesaṃ ‘‘rūpādīnaṃ sabbadhammānaṃ rūpādisabhāvatāsaṅkhātā tathatā nāma atthi, sā ca saṅkhatesu rūpādīsu apariyāpannattā asaṅkhatā’’ti laddhi, seyyathāpi ekaccānaṃ uttarāpathakānaṃ, te sandhāya pucchā sakavādissa <pb ed="P" n="0.0182" />, paṭiññā itarassa. Sesamidhāpi heṭṭhā vuttanayattā pākaṭamevāti.</p>

<p rend="centre">Tathatākathāvaṇṇanā.</p>

<p rend="title">6. Kusalakathāvaṇṇanā</p>

<p rend="bodytext" n="844-846"><hi rend="paranum">844-846</hi><hi rend="dot">.</hi> Idāni <pb ed="M" n="0.0269" /> kusalakathā nāma hoti. Tattha anavajjampi kusalaṃ iṭṭhapākampi. Anavajjaṃ nāma kilesavippayuttaṃ. Ayaṃ nayo ṭhapetvā akusalaṃ sabbadhamme bhajati. Iṭṭhavipākaṃ nāma āyatiṃ upapattipavattesu iṭṭhaphalanipphādakaṃ puññaṃ. Ayaṃ nayo kusalattike ādipadameva bhajati. Yesaṃ pana imaṃ vibhāgaṃ aggahetvā anavajjabhāvamatteneva nibbānaṃ kusalanti laddhi, seyyathāpi andhakānaṃ, tesaṃ iṭṭhavipākaṭṭhena nibbānassa kusalatābhāvaṃ dīpetuṃ <pb ed="V" n="0.0268" /> pucchā sakavādissa, attano laddhivasena paṭiññā itarassa. Sesamidhāpi heṭṭhā vuttanayattā uttānatthamevāti.</p>

<p rend="centre">Kusalakathāvaṇṇanā.</p>

<p rend="title">7. Accantaniyāmakathāvaṇṇanā</p>

<p rend="bodytext" n="847"><hi rend="paranum">847</hi><hi rend="dot">.</hi> Idāni accantaniyāmakathā nāma hoti. Tattha yesaṃ ‘‘sakiṃ nimuggo nimuggova hotī’’ti (a. ni. 7.15) suttaṃ nissāya ‘‘atthi puthujjanassa accantaniyāmatā’’ti laddhi, seyyathāpi ekaccānaṃ uttarāpathakānaṃ, te sandhāya pucchā sakavādissa, paṭiññā itarassa. <hi rend="bold">Mātughātako</hi>tiādi ‘‘niyatamicchādiṭṭhikassa ca mātughātakādīnañca samāne micchattaniyāme mātughātakādīhipi te accantaniyatehi bhavitabba’’nti codanatthaṃ vuttaṃ. Itaro ‘‘niyatamicchādiṭṭhiko saṃsārakhāṇuko bhavantarepi niyatova ime pana ekasmiññeva attabhāve’’ti laddhiyā <hi rend="bold">na heva</hi>nti paṭikkhipati <pb ed="P" n="0.0183" />.</p>

<p rend="bodytext" n="848"><hi rend="paranum">848</hi><hi rend="dot">.</hi><hi rend="bold">Vicikicchā uppajjeyyā</hi>ti ‘‘ayaṃ niyato vā no vā’’ti evaṃ uppajjeyyāti pucchati. Itaro anuppattikāraṇaṃ apassanto paṭijānāti. <hi rend="bold">Nuppajjeyyā</hi>ti puṭṭho pana yaṃ diṭṭhiṃ āsevanto niyāmaṃ okkanto, tattha anuppattiṃ sandhāya paṭijānāti. Tato <hi rend="bold">pahīnā</hi>ti puṭṭho maggena appahīnattā paṭikkhipati, taṃ diṭṭhiṃ ārabbha asamudācārato paṭijānāti. Atha naṃ yasmā pahānaṃ nāma vinā ariyamaggena natthi, tasmā tassa vasena codetuṃ <hi rend="bold">sotāpattimaggenā</hi>tiādimāha. So ekamaggenāpi appahīnattā <pb ed="M" n="0.0270" /> paṭikkhipati. Puna <hi rend="bold">katamenā</hi>ti puṭṭho micchāmaggaṃ sandhāya <hi rend="bold">akusalenā</hi>tiādimāha.</p>

<p rend="bodytext" n="849"><hi rend="paranum">849</hi><hi rend="dot">.</hi><hi rend="bold">Ucchedadiṭṭhi uppajjeyyā</hi>ti dutiyaniyāmuppattiṃ pucchati. Itaro yasmā ‘‘yepi te okkalā vayabhiññā natthikavādā akiriyavādā ahetukavādā’’ti (ma. ni. 3.143) vacanato tissopi niyatamicchādiṭṭhiyo ekassa uppajjanti, tasmā paṭijānāti.</p>

<p rend="bodytext" n="850"><hi rend="paranum">850</hi><hi rend="dot">.</hi> Atha <pb ed="V" n="0.0269" /> naṃ ‘‘na ca nāma so accantaniyāmo’’ti codetuṃ <hi rend="bold">hañcī</hi>tiādimāha. Accantaniyatassa hi dutiyaniyāmo niratthako. <hi rend="bold">Nuppajjeyyā</hi>ti pañhe yaṃ sassatadiṭṭhiyā sassatanti gahitaṃ, tadeva ucchijjissatīti gahetvā anuppattiṃ sandhāya paṭijānāti. <hi rend="bold">Pahīnā</hi>ti puṭṭho maggena appahīnattā paṭikkhipati, vuttanayena anuppajjanato paṭijānāti. <hi rend="bold">Sassatadiṭṭhi uppajjeyyā</hi>tiādīsupi eseva nayo. Sesaṃ vicikicchāvāre vuttanayameva.</p>

<p rend="bodytext" n="851-852"><hi rend="paranum">851-852</hi><hi rend="dot">.</hi><hi rend="bold">Na vattabba</hi>nti pucchā paravādissa, suttassa atthitāya paṭiññā sakavādissa. Na pana so bhavantarepi nimuggova. Imasmiññeva hi bhave abhabbo so taṃ diṭṭhiṃ pajahitunti ayamettha adhippāyo, tasmā asādhakametanti. <hi rend="bold">Sabbakālaṃ ummujjitvā nimujjatī</hi>tiādi vacanamatte abhinivesaṃ akatvā attho pariyesitabboti dassanatthaṃ vuttanti.</p>

<p rend="centre">Accantaniyāmakathāvaṇṇanā.</p>

<p rend="title">8. Indriyakathāvaṇṇanā</p>

<p rend="bodytext" n="853-856"><hi rend="paranum">853-856</hi><hi rend="dot">.</hi> Idāni indriyakathā nāma hoti. Tattha lokiyā saddhā saddhā <pb ed="P" n="0.0184" /> eva nāma, na saddhindriyaṃ. Tathā lokiyaṃ vīriyaṃ…pe… sati… samādhi… paññā paññāyeva nāma, na paññindriyanti yesaṃ laddhi, seyyathāpi hetuvādānañceva mahisāsakānañca; te sandhāya pucchā sakavādissa, paṭiññā itarassa <pb ed="M" n="0.0271" />. <hi rend="bold">Natthi lokiyā saddhā</hi>tiādi yasmā lokiyāpi saddhādayova dhammā adhipatiyaṭṭhena indriyaṃ, na saddhādīhi aññaṃ saddhindriyādi nāma atthi, tasmā lokiyānampi saddhādīnaññeva saddhindriyādibhāvadassanatthaṃ vuttaṃ. <hi rend="bold">Atthi lokiyo mano</hi>tiādi yathā te lokiyāpi manādayo dhammā manindriyādīni, evaṃ lokiyā saddhādayopi saddhindriyānīti upamāya tassatthassa vibhāvanatthaṃ vuttaṃ. Sesamettha yathāpāḷimeva niyyātīti.</p>

<p rend="centre">Indriyakathāvaṇṇanā.</p>

<p rend="centre">Ekūnavīsatimo vaggo.</p>

<p rend="chapter">20. Vīsatimavaggo</p>

<p rend="title">1. Asañciccakathāvaṇṇanā</p>

<p rend="bodytext" n="857-862"><hi rend="paranum">857-862</hi><hi rend="dot">.</hi> Idāni <pb ed="P" n="0.0185" /><pb ed="V" n="0.0270" /> asañciccakathā nāma hoti. Tattha ‘‘ānantariyavatthūni nāma garūni bhāriyāni, tasmā asañciccāpi tesu vatthūsu vikopitesu ānantariko hotī’’ti yesaṃ laddhi, seyyathāpi ekaccānaṃ uttarāpathakānaṃ; te sandhāya <hi rend="bold">asañciccā</hi>ti pucchā sakavādissa, laddhivasena paṭiññā itarassa. Atha naṃ ‘‘yasmā ānantariyakammaṃ nāma kammapathappattaṃ. Yadi ca asañcicca kammapathabhedo siyā, avasesā pāṇātipātādayopi asañcicca bhaveyyu’’nti codanatthaṃ <hi rend="bold">asañciccapāṇaṃ hantvā</hi>tiādimāha. Itaro tathārūpāya laddhiyā abhāvena paṭikkhipati. Sesaṃ yathāpāḷimeva niyyāti. <hi rend="bold">Na vattabbaṃ mātughātako</hi>ti pucchā paravādissa, rogapaṭikārādikāle asañcicca ghātaṃ sandhāya paṭiññā sakavādissa. <hi rend="bold">Nanu mātā jīvitā voropitā</hi>ti pañhepi asañcicca voropitaṃ sandhāya paṭiññā sakavādisseva. Evaṃ adhippāyaṃ pana aggahetvā hañcīti laddhipatiṭṭhāpanaṃ itarassa. Taṃ ayoniso patiṭṭhāpitattā appatiṭṭhitameva. Pitughātakādīsupi eseva nayo. Saṅghabhedake pana dhammasaññiṃ sandhāya <hi rend="bold">saṅghabhedo ānantariko</hi>ti pucchā sakavādissa, ‘‘saṅghaṃ samaggaṃ bhetvāna, kappaṃ <pb ed="M" n="0.0272" /> nirayamhi paccatī’’ti vacanaṃ ayoniso gahetvā paṭiññā paravādissa. Puna <hi rend="bold">sabbe</hi>ti puṭṭho sakapakkhe dhammasaññiṃ sandhāya paṭikkhipati, parapakkhe dhammasaññiṃ sandhāya paṭijānāti. <hi rend="bold">Dhammasaññī</hi>ti <pb ed="P" n="0.0186" /> pañhadvayepi eseva nayo. <hi rend="bold">Nanu vuttaṃ bhagavatā</hi>ti suttaṃ ekanteneva dhammavādissa ānantarikabhāvadassanatthaṃ vuttaṃ. <hi rend="bold">Āpāyiko nerayiko</hi>ti gāthāyapi adhammavādīyeva adhippeto. Itaro pana adhippāyaṃ aggahetvā laddhiṃ patiṭṭhapeti. Sā ayoniso patiṭṭhāpitattā appatiṭṭhitāyevāti.</p>

<p rend="centre">Asañciccakathāvaṇṇanā.</p>

<p rend="title">2. Ñāṇakathāvaṇṇanā</p>

<p rend="bodytext" n="863-865"><hi rend="paranum">863-865</hi><hi rend="dot">.</hi> Idāni <pb ed="V" n="0.0271" /> ñāṇakathā nāma hoti. Tattha duvidhaṃ ñāṇaṃ – lokiyañca lokuttarañca. Lokiyaṃ samāpattiñāṇampi hoti dānādivasena pavattaṃ kammassakatañāṇampi; lokuttaraṃ saccaparicchedakaṃ maggañāṇampi phalañāṇampi. Imaṃ pana vibhāgaṃ akatvā ‘‘saccaparicchedakameva ñāṇaṃ na itaraṃ, tasmā natthi puthujjanassa ñāṇa’’nti yesaṃ laddhi, seyyathāpi hetuvādānaṃ, te sandhāya pucchā sakavādissa, paṭiññā itarassa. <hi rend="bold">Paññā</hi>tiādi ñāṇavevacanadassanatthaṃ vuttaṃ. Tenetaṃ dīpeti – yadi tassa ñāṇaṃ natthi, paññādayopi natthi. Atha paññādayo atthi, ñāṇampi atthi. Kasmā? Paññādīnaṃ ñāṇato anaññattāti. <hi rend="bold">Paṭhamaṃ jhāna</hi>ntiādi samāpattiñāṇassa dassanatthaṃ vuttaṃ. <hi rend="bold">Dānaṃ dadeyyā</hi>tiādi kammassakatañāṇassa. <hi rend="bold">Dukkhaṃ parijānātī</hi>ti lokuttaramaggañāṇameva dīpeti, na ca lokuttarameva ñāṇanti.</p>

<p rend="centre">Ñāṇakathāvaṇṇanā.</p>

<p rend="title">3. Nirayapālakathāvaṇṇanā</p>

<p rend="bodytext" n="866"><hi rend="paranum">866</hi><hi rend="dot">.</hi> Idāni <pb ed="P" n="0.0187" /> nirayapālakathā nāma hoti. Tattha ‘‘niraye nerayikakammāneva nirayapālarūpavasena vadhenti, natthi nirayapālā nāma sattā’’ti <pb ed="M" n="0.0273" /> yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Atha naṃ ‘‘yadi tattha nirayapālā na siyuṃ, kammakāraṇāpi na bhaveyyuṃ. Kāraṇikesu hi sati kāraṇā’’ti codetuṃ <hi rend="bold">natthi nirayesū</hi>tiādimāha.</p>

<p rend="bodytext" n="867-868"><hi rend="paranum">867-868</hi><hi rend="dot">.</hi><hi rend="bold">Atthi manussesū</hi>ti paccakkhena ñāpanatthaṃ. Yathā hi manussesu sati kāraṇikesu kāraṇā, evaṃ tatthāpīti ayamettha adhippāyo. <hi rend="bold">Atthi nirayesū</hi>ti pucchā paravādissa, paṭiññā itarassa. <hi rend="bold">Na vessabhū nopi ca pettirājā</hi>ti paravādinā sakasamayato suttaṃ ābhataṃ. Taṃ pana sāsanāvacarikanti sakavādinā anuññātaṃ. Tattha <hi rend="bold">vessabhū</hi>ti eko devo. <hi rend="bold">Pettirājā</hi>ti pettivisaye petamahiddhiko. <hi rend="bold">Somā</hi>dayo pākaṭā eva. Idaṃ vuttaṃ hoti – attano kammehi ito paṇunnaṃ <pb ed="V" n="0.0272" /> paralokaṃ pattaṃ purisaṃ na ete vessabhūādayo hananti. Yehi pana so kammehi tattha paṇunno, tāni sakāni kammāniyeva naṃ tattha hanantīti kammassakataṃ dīpeti, na nirayapālānaṃ abhāvaṃ. Sakavādinā pana <hi rend="bold">tamenaṃ, bhikkhave</hi>ti ābhatāni suttapadāni nītatthānevāti.</p>

<p rend="centre">Nirayapālakathāvaṇṇanā.</p>

<p rend="title">4. Tiracchānakathāvaṇṇanā</p>

<p rend="bodytext" n="869-871"><hi rend="paranum">869-871</hi><hi rend="dot">.</hi> Idāni tiracchānakathā nāma hoti. Tattha devesu erāvaṇādayo devaputtā hatthivaṇṇaṃ assavaṇṇaṃ vikubbanti, natthi tattha tiracchānagatā. Yesaṃ pana tiracchānavaṇṇino devaputte disvā ‘‘atthi devesu tiracchānagatā’’ti laddhi, seyyathāpi andhakānaṃ <pb ed="P" n="0.0188" />; te sandhāya pucchā sakavādissa, paṭiññā itarassa. Atha naṃ ‘‘yadi devayoniyaṃ tiracchānagatā siyuṃ, tiracchānayoniyampi devā siyu’’nti codetuṃ <hi rend="bold">atthi tiracchānagatesū</hi>tiādimāha. <hi rend="bold">Kīṭā</hi>tiādi yesaṃ so abhāvaṃ icchati, te dassetuṃ vuttaṃ. <hi rend="bold">Erāvaṇo</hi>ti pañhe tassa atthitāya paṭiññā sakavādissa <pb ed="M" n="0.0274" />, na tiracchānagatassa. <hi rend="bold">Hatthibandhā</hi>tiādi ‘‘yadi tattha hatthiādayo siyuṃ, hatthibandhādayopi siyu’’nti codanatthaṃ vuttaṃ. Tattha <hi rend="bold">yāvasikā</hi>ti yavassa dāyakā. <hi rend="bold">Kāraṇikā</hi>ti hatthācariyādayo, yehi te nānāvidhaṃ kāraṇaṃ kareyyuṃ. <hi rend="bold">Bhattakārakā</hi>ti hatthiādīnaṃ bhattarandhakā. <hi rend="bold">Na heva</hi>nti tathā anicchanto paṭikkhipatīti.</p>

<p rend="centre">Tiracchānakathāvaṇṇanā.</p>

<p rend="title">5. Maggakathāvaṇṇanā</p>

<p rend="bodytext" n="872-875"><hi rend="paranum">872-875</hi><hi rend="dot">.</hi> Idāni maggakathā nāma hoti. Tattha yesaṃ ‘‘pubbeva kho panassa kāyakammaṃ vacīkammaṃ ājīvo suparisuddho hotī’’ti (a. ni. 3.431) idañceva suttaṃ sammāvācākammantājīvānañca <pb ed="V" n="0.0273" /> cittavippayuttataṃ nissāya ‘‘nippariyāyena pañcaṅgikova maggo’’ti laddhi, seyyathāpi mahisāsakānaṃ, te sandhāya <hi rend="bold">pañcaṅgiko</hi>ti pucchā sakavādissa, paṭiññā itarassa. <hi rend="bold">Sammāvācā maggaṅgaṃ, sā ca na maggoti</hi>ādi parasamayavasena vuttaṃ. Parasamayasmiñhi sammāvācādayo maggaṅganti āgatā. Rūpattā pana maggo na hotīti vaṇṇitā. <hi rend="bold">Sammādiṭṭhi maggaṅga</hi>ntiādi maggaṅgassa amaggatā nāma natthīti dassanatthaṃ vuttaṃ. <hi rend="bold">Pubbeva kho panassā</hi>ti sutte parisuddhasīlassa maggabhāvanā nāma hoti, na itarassāti āgamaniyapaṭipadāya visuddhibhāvadassanatthaṃ ‘‘kāyakammaṃ vacīkammaṃ ājīvo suparisuddho hotī’’ti vuttaṃ, na imehi vinā pañcaṅgikabhāvadassanatthaṃ. Tenevāha <pb ed="P" n="0.0189" /> ‘‘evamassāyaṃ ariyo aṭṭhaṅgiko maggo bhāvanāpāripūriṃ gacchatī’’ti. Sakavādinā ābhatasuttaṃ nītatthamevāti.</p>

<p rend="centre">Maggakathāvaṇṇanā.</p>

<p rend="title">6. Ñāṇakathāvaṇṇanā</p>

<p rend="bodytext" n="876-877"><hi rend="paranum">876-877</hi><hi rend="dot">.</hi> Idāni ñāṇakathā nāma hoti. Tattha dhammacakkappavattane dvādasākārañāṇaṃ sandhāya ‘‘dvādasavatthukaṃ ñāṇaṃ lokuttara’’nti yesaṃ laddhi, seyyathāpi <pb ed="M" n="0.0275" /> pubbaseliyānaṃ, te sandhāya pucchā sakavādissa, paṭiññā itarassa. Atha naṃ ‘‘sace taṃ dvādasavatthukaṃ, dvādasahi maggañāṇehi bhavitabba’’nti codetuṃ <hi rend="bold">dvādasā</hi>tiādimāha. Itaro maggassa ekattaṃ sandhāya paṭikkhipati, ekekasmiṃ sacce saccañāṇakiccañāṇakatañāṇānaṃ vasena ñāṇanānattaṃ sandhāya paṭijānāti. <hi rend="bold">Dvādasa sotāpattimaggā</hi>tiādīsupi eseva nayo. <hi rend="bold">Nanu vuttaṃ bhagavatā</hi>ti suttaṃ saddhiṃ pubbabhāgaparabhāgehi ñāṇanānattaṃ dīpeti, na ariyamaggassa dvādasa ñāṇataṃ. Tasmā asādhakanti.</p>

<p rend="centre">Ñāṇakathāvaṇṇanā.</p>

<p rend="centre">Vīsatimo vaggo.</p>

<p rend="centre">Catutthapaṇṇāsako samatto.</p>

<p rend="chapter">21. Ekavīsatimavaggo</p>

<p rend="title">1. Sāsanakathāvaṇṇanā</p>

<p rend="bodytext" n="878"><hi rend="paranum">878</hi><hi rend="dot">.</hi> Idāni <pb ed="P" n="0.0190" /><pb ed="V" n="0.0274" /> sāsanakathā nāma hoti. Tattha tisso saṅgītiyo sandhāya ‘‘sāsanaṃ navaṃ kata’’nti ca ‘‘atthi koci tathāgatassa sāsanaṃ navaṃ karotī’’ti ca ‘‘labbhā tathāgatassa sāsanaṃ navaṃ kātu’’nti ca yesaṃ laddhi, seyyathāpi ekaccānaṃ uttarāpathakānaṃ; te sandhāya tīsupi kathāsu pucchā sakavādissa, paṭiññā itarassa. <hi rend="bold">Satipaṭṭhānā</hi>tiādi sāsanaṃ nāma satipaṭṭhānādayo ceva ariyadhammā, kusalādīnañca desanā. Tattha yesaṃ bhagavatā desitā satipaṭṭhānādayo, ṭhapetvā te aññesaṃ vā satipaṭṭhānādīnaṃ karaṇena akusalādīnaṃ vā kusalādibhāvakaraṇena sāsanaṃ navaṃkataṃ nāma bhaveyya, kiṃ taṃ evaṃ kataṃ kenaci, atthi vā koci evaṃ karoti, labbhā vā evaṃ kātunti tīsupi pucchāsu codanatthaṃ vuttaṃ. Sesaṃ sabbattha yathāpāḷimeva niyyātīti.</p>

<p rend="centre">Sāsanakathāvaṇṇanā.</p>

<p rend="title">2. Avivittakathāvaṇṇanā</p>

<p rend="bodytext" n="879-880"><hi rend="paranum">879-880</hi><hi rend="dot">.</hi> Idāni <pb ed="M" n="0.0276" /> avivittakathā nāma hoti. Tattha yassa puggalassa yo dhammo paccuppanno, so tena avivitto nāmāti idaṃ sakasamaye sanniṭṭhānaṃ. Yasmā pana puthujjanena tedhātukā dhammā apariññātā, tasmā so ekakkhaṇeyeva sabbehipi tedhātukehi dhammehi avivittoti yesaṃ laddhi, seyyathāpi tesaññeva, te <pb ed="P" n="0.0191" /> sandhāya pucchā sakavādissa, paṭiññā itarassa. <hi rend="bold">Phassehī</hi>tiādi sabbesaṃ phassādīnaṃ ekakkhaṇe pavattidosadassanatthaṃ vuttaṃ. Sesaṃ sabbattha uttānatthamevāti.</p>

<p rend="centre">Avivittakathāvaṇṇanā.</p>

<p rend="title">3. Saññojanakathāvaṇṇanā</p>

<p rend="bodytext" n="881-882"><hi rend="paranum">881-882</hi><hi rend="dot">.</hi> Idāni <pb ed="V" n="0.0275" /> saññojanakathā nāma hoti. Tattha yasmā arahā sabbaṃ buddhavisayaṃ na jānāti, tasmā tassa tattha avijjāvicikicchāhi appahīnāhi bhavitabbanti saññāya ‘‘atthi kiñci saññojanaṃ appahāya arahattappattī’’ti yesaṃ laddhi, seyyathāpi mahāsaṅghikānaṃ, te sandhāya pucchā sakavādissa, paṭiññā itarassa. <hi rend="bold">Atthi kiñci sakkāyadiṭṭhī</hi>tiādi arahato sabbasaṃyojanappahānadassanatthaṃ vuttaṃ. <hi rend="bold">Sabbaṃ buddhavisaya</hi>nti pañhadvaye arahato sabbaññutaññāṇābhāvena paṭisedho kato, na avijjāvicikicchānaṃ appahānena. Itaro pana tesaṃ appahīnataṃ sandhāya <hi rend="bold">tena hī</hi>ti laddhiṃ patiṭṭhapeti. Sā ayoniso patiṭṭhāpitattā appatiṭṭhitāva hotīti.</p>

<p rend="centre">Saññojanakathāvaṇṇanā.</p>

<p rend="title">4. Iddhikathāvaṇṇanā</p>

<p rend="bodytext" n="883-884"><hi rend="paranum">883-884</hi><hi rend="dot">.</hi> Idāni iddhikathā nāma hoti. Tattha iddhi nāmesā katthaci ijjhati, katthaci na ijjhati, aniccādīnaṃ niccādikaraṇe ekanteneva na ijjhati. Sabhāgasantatiṃ pana parivattetvā visabhāgasantatikaraṇe vā sabhāgasantativaseneva <pb ed="M" n="0.0277" /> ciratarappavattane vā yesaṃ atthāya kariyati, tesaṃ puññādīni kāraṇāni nissāya katthaci ijjhati, bhikkhūnaṃ atthāya pānīyassa sappikhīrādikaraṇe viya mahādhātunidhāne dīpādīnaṃ cirasantānappavattane viya cāti idaṃ sakasamaye sanniṭṭhānaṃ. Yaṃ <pb ed="P" n="0.0192" /> pana āyasmā pilindavaccho rañño pāsādaṃ suvaṇṇantveva adhimucci, taṃ nissāya yesaṃ ‘‘atthi adhippāyaiddhī’’ti laddhi, seyyathāpi andhakānaṃ; te sandhāya <hi rend="bold">atthi adhippāyaiddhī</hi>ti pucchā sakavādissa. Tattha <hi rend="bold">adhippāyaiddhī</hi>ti adhippāyaiddhi, yathādhippāyaṃ ijjhanaiddhīti attho. <hi rend="bold">Āmantā</hi>ti laddhimatte ṭhatvā paṭiññā paravādissa. Atha naṃ aniccādīnaṃ niccāditāya anuyuñjituṃ <hi rend="bold">niccapaṇṇā rukkhā hontū</hi>tiādimāha. Sesamettha uttānatthameva. Laddhipatiṭṭhāpane <hi rend="bold">suvaṇṇo ca panāsī</hi>ti rañño puññūpanissayena āsi, na kevalaṃ therassa adhippāyeneva. Tasmā asādhakametanti.</p>

<p rend="centre">Iddhikathāvaṇṇanā.</p>

<p rend="title">5. Buddhakathāvaṇṇanā</p>

<p rend="bodytext" n="885"><hi rend="paranum">885</hi><hi rend="dot">.</hi> Idāni <pb ed="V" n="0.0276" /> buddhakathā nāma hoti. Tattha ṭhapetvā tasmiṃ tasmiṃ kāle sarīravemattataṃ āyuvemattataṃ pabhāvemattatañca sesehi buddhadhammehi buddhānaṃ buddhehi hīnātirekatā nāma natthi. Yesaṃ pana aviseseneva atthīti laddhi, seyyathāpi andhakānaṃ; te sandhāya <hi rend="bold">atthi buddhāna</hi>nti pucchā sakavādissa, paṭiññā itarassa. Atha naṃ buddhadhammehi anuyuñjituṃ <hi rend="bold">satipaṭṭhānato</hi>tiādimāha. Itaro tesaṃ vasena hīnātirekataṃ apassanto paṭikkhipatiyevāti.</p>

<p rend="centre">Buddhakathāvaṇṇanā.</p>

<p rend="title">6. Sabbadisākathāvaṇṇanā</p>

<p rend="bodytext" n="886"><hi rend="paranum">886</hi><hi rend="dot">.</hi> Idāni sabbadisākathā nāma hoti. Tattha catūsu disāsu heṭṭhā <pb ed="P" n="0.0193" /> uparīti samantato lokadhātusannivāsaṃ, sabbalokadhātūsu ca <pb ed="M" n="0.0278" /> buddhā atthīti attano vikappasippaṃ uppādetvā ‘‘sabbadisāsu buddhā tiṭṭhantī’’ti yesaṃ laddhi, seyyathāpi mahāsaṅghikānaṃ; te sandhāya pucchā sakavādissa, paṭiññā itarassa. <hi rend="bold">Puratthimāyā</hi>ti puṭṭho sakyamuniṃ sandhāya paṭikkhipati. Puna puṭṭho laddhivasena aññalokadhātuyaṃ ṭhitaṃ sandhāya paṭijānāti. <hi rend="bold">Kinnāmo so bhagavā</hi>tiādi ‘‘sace tvaṃ jānāsi, nāmādivasena naṃ kathehī’’ti codanatthaṃ vuttaṃ. Iminā upāyena sabbattha attho veditabboti.</p>

<p rend="centre">Sabbadisākathāvaṇṇanā.</p>

<p rend="title">7. Dhammakathāvaṇṇanā</p>

<p rend="bodytext" n="887-888"><hi rend="paranum">887-888</hi><hi rend="dot">.</hi> Idāni dhammakathā nāma hoti. Tattha yasmā rūpādayo rūpādisabhāvena niyatā <pb ed="V" n="0.0277" /> na taṃ sabhāvaṃ vijahanti, tasmā sabbadhammā niyatāti yesaṃ laddhi, seyyathāpi andhakānañceva ekaccānañca uttarāpathakānaṃ; te sandhāya <hi rend="bold">sabbe dhammā</hi>ti pucchā sakavādissa, paṭiññā itarassa. Atha naṃ ‘‘sace te niyatā, micchattaniyatā vā siyuṃ sammattaniyatā vā, ito añño niyāmo nāma natthī’’ti codetuṃ <hi rend="bold">micchattaniyatā</hi>tiādimāha. Tattha paṭikkhepo ca paṭiññā ca paravādissa. <hi rend="bold">Rūpaṃ rūpaṭṭhenā</hi>tiādi yenatthena niyatāti vadati, tassa vasena codetuṃ vuttaṃ. Tatrāyaṃ adhippāyo – rūpañhi rūpaṭṭhena niyatanti rūpaṃ rūpameva, na vedanādisabhāvanti adhippāyena vattabbaṃ, ito aññathā na vattabbaṃ. Kasmā? Rūpaṭṭhato aññassa rūpassa abhāvā. Rūpasabhāvo hi rūpaṭṭho, rūpasabhāvo ca rūpameva, na rūpato añño. Vedanādīhi panassa nānattapaññāpanatthaṃ esa vohāro hotīti. Tasmā ‘‘rūpaṃ rūpaṭṭhena niyata’’nti vadantena rūpaṃ niyatanti vuttaṃ hoti. Niyatañca nāma micchattaniyataṃ <pb ed="P" n="0.0194" /> vā siyā sammattaniyataṃ vā, ito añño niyāmo nāma natthīti. Atha kasmā paṭijānātīti? Atthantaravasena. <hi rend="bold">Rūpaṃ rūpaṭṭhena niyata</hi>nti ettha hi rūpaṃ rūpameva, na vedanādisabhāvanti ayamattho. Tasmā paṭijānāti. Ito aññathā panassa niyatattaṃ natthīti puna teneva nayena codetuṃ <hi rend="bold">micchattaniyata</hi>ntiādimāha <pb ed="M" n="0.0279" />. Taṃ sabbaṃ uttānatthameva. <hi rend="bold">Tena hi rūpa</hi>nti laddhipi ayoniso patiṭṭhāpitattā appatiṭṭhitāva hotīti.</p>

<p rend="centre">Dhammakathāvaṇṇanā.</p>

<p rend="title">8. Kammakathāvaṇṇanā</p>

<p rend="bodytext" n="889-891"><hi rend="paranum">889-891</hi><hi rend="dot">.</hi> Idāni kammakathā nāma hoti. Tattha ‘‘yasmā diṭṭhadhammavedanīyādīni diṭṭhadhammavedanīyaṭṭhādīhi niyatāni, tasmā sabbe kammā niyatā’’ti yesaṃ laddhi, seyyathāpi tesaññeva; te sandhāya pucchā sakavādissa, paṭiññā itarassa. <hi rend="bold">Diṭṭhadhammavedanīyaṭṭhena niyata</hi>nti ettha diṭṭhadhammavedanīyaṃ diṭṭhadhammavedanīyaṭṭhameva. Sace diṭṭheva dhamme vipākaṃ dātuṃ sakkoti deti, no ce ahosikammaṃ nāma hotīti imamatthaṃ sandhāya paṭiññā sakavādissa. Micchattasammattaniyāmavasena panetaṃ aniyatamevāti sabbaṃ heṭṭhā vuttanayeneva veditabbanti.</p>

<p rend="centre">Kammakathāvaṇṇanā.</p>

<p rend="centre">Ekavīsatimo vaggo.</p>

<p rend="chapter">22. Bāvīsatimavaggo</p>

<p rend="title">1. Parinibbānakathāvaṇṇanā</p>

<p rend="bodytext" n="892"><hi rend="paranum">892</hi><hi rend="dot">.</hi> Idāni <pb ed="P" n="0.0195" /><pb ed="V" n="0.0278" /> parinibbānakathā nāma hoti. Tattha ‘‘yasmā arahā sabbaññuvisaye appahīnasaṃyojanova parinibbāyati, tasmā atthi kiñci saṃyojanaṃ appahāya parinibbāna’’nti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Sesamettha heṭṭhā vuttanayamevāti.</p>

<p rend="centre">Parinibbānakathāvaṇṇanā.</p>

<p rend="title">2. Kusalacittakathāvaṇṇanā</p>

<p rend="bodytext" n="894-895"><hi rend="paranum">894-895</hi><hi rend="dot">.</hi> Idāni <pb ed="M" n="0.0280" /> kusalacittakathā nāma hoti. Tattha yasmā arahā sativepullappatto parinibbāyantopi sato sampajānova parinibbāti, tasmā kusalacitto parinibbāyatīti yesaṃ laddhi, seyyathāpi andhakānaṃ; te sandhāya pucchā sakavādissa, paṭiññā itarassa. Atha naṃ yasmā kusalacitto nāma puññābhisaṅkhārābhisaṅkharaṇādivasena hoti, tasmā tenatthena codetuṃ <hi rend="bold">arahā puññābhisaṅkhāra</hi>ntiādimāha. Sesamettha yathāpāḷimeva niyyāti. <hi rend="bold">Sato sampajāno</hi>ti idaṃ javanakkhaṇe kiriyasatisampajaññānaṃ vasena asammohamaraṇadīpanatthaṃ vuttaṃ, na kusalacittadīpanatthaṃ. Tasmā asādhakanti.</p>

<p rend="centre">Kusalacittakathāvaṇṇanā.</p>

<p rend="title">3. Āneñjakathāvaṇṇanā</p>

<p rend="bodytext" n="896"><hi rend="paranum">896</hi><hi rend="dot">.</hi> Idāni <pb ed="P" n="0.0196" /><pb ed="V" n="0.0279" /> āneñjakathā nāma hoti. Tattha bhagavā catutthajjhāne ṭhito parinibbāyīti sallakkhetvā ‘‘arahā āneñje ṭhito parinibbāyatī’’ti yesaṃ laddhi, seyyathāpi ekaccānaṃ uttarāpathakānaṃ, te sandhāya pucchā sakavādissa, paṭiññā itarassa. <hi rend="bold">Pakaticitte</hi>ti bhavaṅgacitte. Sabbe hi saññino sattā bhavaṅgacitte ṭhatvā bhavaṅgapariyosānena cuticittena kālaṃ karonti. Iti naṃ iminā atthena codetuṃ evamāha. Tattha kiñcāpi catuvokārabhave arahato pakaticittampi āneñjaṃ hoti, ayaṃ pana pañho pañcavokārabhavavasena uddhaṭo. Tasmā <hi rend="bold">no ca vata re vattabbe</hi>ti āha. Sesamettha uttānatthamevāti.</p>

<p rend="centre">Āneñjakathāvaṇṇanā.</p>

<p rend="title">4. Dhammābhisamayakathāvaṇṇanā</p>

<p rend="bodytext" n="897"><hi rend="paranum">897</hi><hi rend="dot">.</hi> Idāni dhammābhisamayakathā nāma hoti. Tattha atītabhave sotāpannaṃ mātukucchiyaṃ vasitvā nikkhantaṃ disvā ‘‘atthi gabbhaseyyāya dhammābhisamayo’’ti <pb ed="M" n="0.0281" /> yesaṃ laddhi, seyyathāpi ekaccānaṃ uttarāpathakānaṃ, te sandhāya pucchā sakavādissa, paṭiññā itarassa. Atha naṃ ‘‘yadi tattha dhammābhisamayo atthi, dhammābhisamayassa kāraṇehi dhammadesanādīhi bhavitabba’’nti codetuṃ <hi rend="bold">atthi gabbhaseyyāya dhammadesanā</hi>tiādimāha. <hi rend="bold">Suttassā</hi>tiādi bhavaṅgavāraṃ sandhāya vuttaṃ. Gabbhaseyyāya hi yebhuyyena bhavaṅgameva pavattati. Teneva satto kiriyamayappavattābhāvā sutto, bhāvanānuyogassa abhāvā pamatto, kammaṭṭhānapariggāhakānaṃ satisampajaññānaṃ abhāvā muṭṭhassati asampajāno nāma hoti, tathārūpassa kuto dhammābhisamayoti?</p>

<p rend="centre">Dhammābhisamayakathāvaṇṇanā.</p>

<p rend="title">5-7. Tissopikathāvaṇṇanā</p>

<p rend="bodytext" n="898-900"><hi rend="paranum">898-900</hi><hi rend="dot">.</hi> Idāni <pb ed="P" n="0.0197" /><pb ed="V" n="0.0280" /> tissopikathā nāma honti. Tattha acirajātānaṃ pana sotāpannānaṃ arahattappattiṃ suppavāsāya ca upāsikāya sattavassikaṃ gabbhaṃ disvā ‘‘atthi gabbhaseyyāya arahattappattī’’ti ca supine ākāsagamanādīni disvā ‘‘atthi dhammābhisamayo’’ti ca ‘‘atthi tattha arahattappattī’’ti ca idhāpi yesaṃ laddhiyo, seyyathāpi tesaññeva; te sandhāya pucchā sakavādissa, paṭiññā itarassa. Sesamettha purimakathā sadisamevāti.</p>

<p rend="centre">Tissopikathāvaṇṇanā.</p>

<p rend="title">8. Abyākatakathāvaṇṇanā</p>

<p rend="bodytext" n="901-902"><hi rend="paranum">901-902</hi><hi rend="dot">.</hi> Idāni abyākatakathā nāma hoti. Tattha ‘‘atthesā, bhikkhave, cetanā, sā ca kho abbohārikā’’ti (pārā. 235) vacanato ‘‘sabbaṃ supinagatassa cittaṃ abyākata’’nti yesaṃ laddhi, seyyathāpi ekaccānaṃ uttarāpathakānaññeva, te sandhāya pucchā sakavādissa, paṭiññā itarassa. Sesamettha yathā pāḷimeva niyyāti. <hi rend="bold">Supinagatassa cittaṃ abbohārika</hi>nti idaṃ <pb ed="M" n="0.0282" /> āpattiṃ sandhāya vuttaṃ. Supinagatassa hi pāṇātipātādivasena kiñcāpi akusalacittaṃ pavattati, vatthuvikopanaṃ pana natthīti na sakkā tattha āpattiṃ paññapetuṃ. Iminā kāraṇena taṃ abbohārikaṃ, na abyākatattāti.</p>

<p rend="centre">Abyākatakathāvaṇṇanā.</p>

<p rend="title">9. Āsevanapaccayakathāvaṇṇanā</p>

<p rend="bodytext" n="903-905"><hi rend="paranum">903-905</hi><hi rend="dot">.</hi> Idāni āsevanapaccayakathā nāma hoti. Tattha yasmā sabbe <pb ed="P" n="0.0198" /> dhammā khaṇikā <pb ed="V" n="0.0281" />, na koci muhuttampi ṭhatvā āsevanapaccayaṃ āsevati nāma. Tasmā natthi kiñci āsevanapaccayatā. Āsevanapaccayatāya uppannaṃ pana na kiñci atthīti yesaṃ laddhi, seyyathāpi tesaññeva; te sandhāya pucchā sakavādissa, paṭiññā itarassa. Atha naṃ suttavaseneva paññāpetuṃ <hi rend="bold">nanu vuttaṃ bhagavatā pāṇātipāto</hi>tiādi ābhataṃ. Taṃ sabbaṃ uttānatthamevāti.</p>

<p rend="centre">Āsevanapaccayakathāvaṇṇanā.</p>

<p rend="title">10. Khaṇikakathāvaṇṇanā</p>

<p rend="bodytext" n="906-907"><hi rend="paranum">906-907</hi><hi rend="dot">.</hi> Idāni khaṇikakathā nāma hoti. Tattha yasmā sabbasaṅkhatadhammā aniccā, tasmā ekacittakkhaṇikāyeva. Samānāya hi aniccatāya eko lahuṃ bhijjati, eko cirenāti ko ettha niyāmoti yesaṃ laddhi, seyyathāpi pubbaseliyāparaseliyānaṃ; te sandhāya <hi rend="bold">ekacittakkhaṇikā</hi>ti pucchā sakavādissa, paṭiññā itarassa. <hi rend="bold">Citte mahāpathavī</hi>tiādīsu tesaṃ tathā saṇṭhānaṃ apassanto paṭikkhipati. <hi rend="bold">Cakkhāyatana</hi>ntiādi ‘‘yadi sabbe ekacittakkhaṇikā bhaveyyuṃ, cakkhāyatanādīni cakkhuviññāṇādīhi saddhiṃyeva uppajjitvā nirujjheyyu’’nti codanatthaṃ vuttaṃ. Itaro pana antomātukucchigatassa viññāṇuppattiṃ sandhāya paṭikkhipati <pb ed="M" n="0.0283" />, pavattaṃ sandhāya laddhivasena paṭijānāti. Sesamettha uttānatthamevāti. <hi rend="bold">Tena hi ekacittakkhaṇikā</hi>ti yasmā niccā na honti, tasmā ekacittakkhaṇikāti attano ruciyā kāraṇaṃ vadati. Taṃ avuttasadisamevāti.</p>

<p rend="centre">Khaṇikakathāvaṇṇanā.</p>

<p rend="centre">Bāvīsatimo vaggo.</p>

<p rend="chapter">23. Tevīsatimavaggo</p>

<p rend="title">1. Ekādhippāyakathāvaṇṇanā</p>

<p rend="bodytext" n="908"><hi rend="paranum">908</hi><hi rend="dot">.</hi> Idāni <pb ed="P" n="0.0199" /><pb ed="V" n="0.0282" /> ekādhippāyakathā nāma hoti. Tattha kāruññena vā ekena adhippāyena ekādhippāyo, saṃsāre vā ekato bhavissāmāti itthiyā saddhiṃ buddhapūjādīni katvā paṇidhivasena eko adhippāyo assāti ekādhippāyo. Evarūpo dvinnampi janānaṃ ekādhippāyo methuno dhammo paṭisevitabboti yesaṃ laddhi, seyyathāpi andhakānañceva vetullakānañca; te sandhāya pucchā sakavādissa, paṭiññā itarassa. Sesamettha yathāpāḷimeva niyyātīti.</p>

<p rend="centre">Ekādhippāyakathāvaṇṇanā.</p>

<p rend="title">2. Arahantavaṇṇakathāvaṇṇanā</p>

<p rend="bodytext" n="909"><hi rend="paranum">909</hi><hi rend="dot">.</hi> Idāni arahantavaṇṇakathā nāma hoti. Tattha iriyāpathasampanne ākappasampanne pāpabhikkhū disvā ‘‘arahantānaṃ vaṇṇena amanussā methunaṃ dhammaṃ paṭisevantī’’ti yesaṃ laddhi, seyyathāpi ekaccānaṃ uttarāpathakānaṃ; te sandhāya pucchā sakavādissa, paṭiññā itarassa. Sesamettha uttānatthamevāti.</p>

<p rend="centre">Arahantavaṇṇakathāvaṇṇanā.</p>

<p rend="title">3-7. Issariyakāmakārikākathāvaṇṇanā</p>

<p rend="bodytext" n="910-914"><hi rend="paranum">910-914</hi><hi rend="dot">.</hi> Idāni <pb ed="M" n="0.0284" /> issariyakāmakārikākathā nāma hoti. Chaddantajātakādīni sandhāya <pb ed="V" n="0.0283" /> ‘‘bodhisatto issariyakāmakārikāhetu vinipātaṃ <pb ed="P" n="0.0200" /> gacchati, gabbhaseyyaṃ okkamati, dukkarakārikaṃ akāsi, aparantapaṃ akāsi, aññaṃ satthāraṃ uddisī’’ti yesaṃ laddhi, seyyathāpi andhakānaṃ, te sandhāya pucchā sakavādissa, paṭiññā itarassa. Sesaṃ paṭhamakathāyaṃ uttānatthameva. Dutiyakathāyaṃ <hi rend="bold">iddhimā</hi>ti yadi issariyakāmakārikāhetu gaccheyya, iddhiyā gaccheyya, na kammavasenāti codanatthaṃ vuttaṃ. Itaro pana paṭhamapañhe bhāvanāmayaṃ sandhāya paṭikkhipati. Dutiyapañhe puññiddhiṃ sandhāya paṭijānāti. Tatiyakathāyaṃ issariyakāmakārikāhetu nāma dukkarakārikā micchādiṭṭhiyā kariyati. Yadi ca so taṃ kareyya, sassatādīnipi gaṇheyyāti codanatthaṃ <hi rend="bold">sassato loko</hi>tiādi vuttaṃ. Catutthakathāyampi eseva nayoti.</p>

<p rend="centre">Issariyakāmakārikākathāvaṇṇanā.</p>

<p rend="title">8. Patirūpakathāvaṇṇanā</p>

<p rend="bodytext" n="915-916"><hi rend="paranum">915-916</hi><hi rend="dot">.</hi> Idāni rāgapatirūpakathā nāma hoti. Tattha mettākaruṇāmuditāyo sandhāya ‘‘na rāgo rāgapatirūpako’’ti ca issāmacchariyakukkuccāni sandhāya ‘‘na doso dosapatirūpako’’ti ca hasituppādaṃ sandhāya ‘‘na moho mohapatirūpako’’ti ca dummaṅkūnaṃ puggalānaṃ niggahaṃ pesalānaṃ bhikkhūnaṃ anuggahaṃ pāpagarahitaṃ kalyāṇapasaṃsaṃ āyasmato pilindavacchassa vasalavādaṃ bhagavato kheḷāsakavādaṃ moghapurisavādañca sandhāya ‘‘na kileso kilesapatirūpako’’ti ca yesaṃ laddhi, seyyathāpi andhakānaṃ; te sandhāya sabbakathāsu pucchā sakavādissa, paṭiññā itarassa. Atha naṃ yasmā phassādipatirūpakā naphassādayo nāma natthi, tasmā rāgādipatirūpakā narāgādayopi natthīti <pb ed="M" n="0.0285" /> codetuṃ <hi rend="bold">atthi na phasso</hi>tiādimāha <pb ed="P" n="0.0201" />. Itaro tesaṃ abhāvā paṭikkhipati. Sesaṃ sabbattha uttānatthamevāti.</p>

<p rend="centre">Patirūpakathāvaṇṇanā.</p>

<p rend="title">9. Aparinipphannakathāvaṇṇanā</p>

<p rend="bodytext" n="917-918"><hi rend="paranum">917-918</hi><hi rend="dot">.</hi> Idāni <pb ed="V" n="0.0284" /> aparinipphannakathā nāma hoti. Tattha –</p>

<p rend="gatha1">‘‘Dukkhameva hi sambhoti, dukkhaṃ tiṭṭhati veti ca;</p>

<p rend="gathalast">Nāññatra dukkhā sambhoti, nāññaṃ dukkhā nirujjhatī’’ti. (saṃ. ni. 1.171) –</p>

<p rend="bodytext">Vacanaṃ nissāya dukkhaññeva parinipphannaṃ, sesā khandhāyatanadhātuindriyadhammā aparinipphannāti yesaṃ laddhi, seyyathāpi ekaccānaṃ uttarapathakānañceva hetuvādānañca; te sandhāya <hi rend="bold">rūpaṃ aparinipphanna</hi>nti pucchā sakavādissa, paṭiññā itarassa. Atha naṃ ‘‘sace rūpaṃ aparinipphannaṃ, na aniccādisabhāvaṃ siyā’’ti codetuṃ <hi rend="bold">rūpaṃ na anicca</hi>ntiādimāha. Itaro tathārūpaṃ rūpaṃ apassanto paṭikkhipati. Sakavādī <hi rend="bold">nanu rūpaṃ anicca</hi>ntiādi vacanena tassa ekaṃ laddhiṃ paṭisedhetvā dutiyaṃ pucchanto <hi rend="bold">dukkhaññeva parinipphanna</hi>ntiādimāha. Athassa tampi laddhiṃ paṭisedhetuṃ <hi rend="bold">na yadanicca</hi>ntiādimāha. Tatrāyaṃ adhippāyo – na kevalañhi paṭhamasaccameva dukkhaṃ. Yaṃ pana kiñci aniccaṃ, taṃ dukkhameva. Rūpañca aniccaṃ, tasmā tampi parinipphannaṃ. Iti yaṃ tvaṃ vadesi ‘‘rūpaṃ aparinipphannaṃ, dukkhaññeva parinipphanna’’nti, taṃ no vata re vattabbe ‘‘dukkhaññeva parinipphanna’’nti. Vedanādimūlikādīsupi yojanāsu eseva nayo. Dhammāyatanadhammadhātūsu pana ṭhapetvā nibbānaṃ sesadhammānaṃ vasena aniccatā veditabbā. Indriyāni aniccānevāti.</p>

<p rend="centre">Aparinipphannakathāvaṇṇanā.</p>

<p rend="centre">Tevīsatimo vaggo.</p>

<p rend="chapter">Nigamanakathā</p>

<p rend="bodytext">Ettāvatā <pb ed="M" n="0.0286" /><pb ed="P" n="0.0202" /><pb ed="V" n="0.0285" /> ca –</p>

<p rend="gatha1">Paṇṇāsakehi catūhi, tīhi vaggehi ceva ca;</p>

<p rend="gathalast">Saṅgahetvā kathā sabbā, ūnatisatabhedanā.</p>

<p rend="gatha1">Kathāvatthuppakaraṇaṃ, kathāmaggesu kovido;</p>

<p rend="gathalast">Yaṃ jino desayi tassa, niṭṭhitā atthavaṇṇanā.</p>

<p rend="gatha1">Imaṃ terasamattehi, bhāṇavārehi tantiyā;</p>

<p rend="gathalast">Ciraṭṭhitatthaṃ dhammassa, saṅkharontena yaṃ mayā.</p>

<p rend="gatha1">Yaṃ pattaṃ kusalaṃ tena, lokoyaṃ sanarāmaro;</p>

<p rend="gathalast">Dhammarājassa saddhamma-rasamevādhigacchatūti.</p>

<p rend="centre">Kathāvatthu-aṭṭhakathā niṭṭhitā.</p>
</body>
<back></back>
</text>
</TEI.2>
