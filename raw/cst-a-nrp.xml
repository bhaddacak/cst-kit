<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Abhidhammapiṭake</p>

<p rend="book">Nāmarūpaparicchedo</p>

<p rend="chapter">Ganthārambhakathā</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> Sammā <pb ed="M" n="0.0001" /><pb ed="V" n="0.0001" /> sammābhisambuddhaṃ, dhammaṃ dhammappakāsanaṃ;</p>

<p rend="gathalast">Saṃghaṃ saṃghuttamaṃ loke, vanditvā vandanārahaṃ.</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"><hi rend="bold">Nāmarūpaparicchedaṃ,</hi> pavakkhāmi samāsato;</p>

<p rend="gathalast">Mahāvihāravāsīnaṃ, vaṇṇanānayanissitaṃ.</p>

<p rend="chapter">1. Paṭhamo paricchedo</p>

<p rend="title">Nāmattayavibhāgo</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> Tattha <pb ed="V" n="0.0002" /> cittaṃ cetasikaṃ, nibbānanti mataṃ tidhā;</p>

<p rend="gathalast">Nāmaṃ rūpaṃ tu duvidhaṃ, bhūtopādāyabhedato.</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> Kāmabhūmādibhedena, tattha cittaṃ catubbidhaṃ;</p>

<p rend="gathalast">Cetoyuttā dvipaññāsa, dhammā cetasikā matā.</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> Cakkhusotaghānajivhā-kāyaviññāṇadhātuyo;</p>

<p rend="gathalast">Sampaṭicchanacittañca, tathā santīraṇadvayaṃ.</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> Somanassasahagataṃ, upekkhāsahitanti ca;</p>

<p rend="gathalast">Iccāhetukacittāni, puññapākāni aṭṭhadhā.</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> Somanassayutaṃ tattha, hitvā santīraṇaṃ tathā;</p>

<p rend="gathalast">Sattākusalapākāni, tānevāti viniddise.</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> Pañcadvāramanodvārāvajjanaṃ <pb ed="M" n="0.0002" /> hasananti ca;</p>

<p rend="gathalast">Kriyacittamudīritaṃ, tividhampi ahetukaṃ.</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> Evaṃ aṭṭhārasavidhaṃ, mānasaṃ hotihetukaṃ;</p>

<p rend="gathalast">Mūlabhedenākusalaṃ, cittaṃ tu tividhaṃ mataṃ.</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> Somanassasahagataṃ, upekkhāsahitaṃ tathā;</p>

<p rend="gathalast">Diṭṭhigatasampayuttaṃ, vippayuttanti bheditaṃ.</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> Asaṅkhāraṃ sasaṅkhāramiti bhinnaṃ panaṭṭhadhā;</p>

<p rend="gathalast">Lobhamūlaṃ pakāsenti, tatthākusalamānasaṃ.</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> Domanassasahagataṃ, paṭighena samāyutaṃ;</p>

<p rend="gathalast">Dosamūlamasaṅkhāraṃ, sasaṅkhārantipi dvidhā.</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> Vicikicchāsahagataṃ <pb ed="V" n="0.0003" />, uddhaccasahitanti ca;</p>

<p rend="gathalast">Mohamūlañca duvidhaṃ, upekkhāya samāyutaṃ.</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> Dvādasākusalānevaṃ, cittānīti vibhāvaye;</p>

<p rend="gathalast">Hitvāhetukapāpāni, sobhanāni tato paraṃ.</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> Somanassasahagataṃ, upekkhāsahitaṃ tathā;</p>

<p rend="gathalast">Dvidhā ñāṇena saṃyuttaṃ, vippayuttanti bheditaṃ.</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> Asaṅkhāraṃ sasaṅkhāramiti bhinnaṃ panaṭṭhadhā;</p>

<p rend="gathalast">Sahetukāmāvacara-puññapākakriyā bhave.</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> Kāme tevīsa pākāni, puññāpuññāni vīsati;</p>

<p rend="gathalast">Ekādasa kriyā ceti, catupaññāsa sabbathā.</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> Takkacārapītisukhekaggatāsahitaṃ pana;</p>

<p rend="gathalast">Paṭhamajjhānakusalaṃ, vipākañca kriyā tathā.</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"> Dutiyaṃ takkato hīnaṃ, tatiyaṃ tu vicārato;</p>

<p rend="gathalast">Catutthaṃ pītito hīnaṃ, upekkhekaggatāyutaṃ.</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> Pañcamaṃ <pb ed="M" n="0.0003" /> pañcadasadhā, rūpāvacaramīritaṃ;</p>

<p rend="gathalast">Pañcamajjhānamevekamarūpāvacaraṃ pana.</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> Ākāsānañcāyatanaṃ, puññapākakriyā tathā;</p>

<p rend="gatha2">Viññāṇañcāyatanañca, ākiñcaññāyatanakaṃ;</p>

<p rend="gathalast">Nevasaññānāsaññāyatanaṃ dvādasadhā bhave.</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"> Sotāpattimaggacittaṃ, phalacittaṃ tathāparaṃ;</p>

<p rend="gathalast">Sakadāgāmānāgāmi, arahattanti aṭṭhadhā.</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> Jhānaṅgayogabhedena, katvekekaṃ tu pañcadhā;</p>

<p rend="gathalast">Vitthārānuttaraṃ cittaṃ, cattālīsavidhaṃ bhave.</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> Rūpāvacaracittāni <pb ed="V" n="0.0004" />, gayhantānuttarāni ca;</p>

<p rend="gathalast">Paṭhamādijjhānabhede, āruppañcāpi pañcame.</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> Dvādasākusalānevaṃ, kusalānekavīsati;</p>

<p rend="gathalast">Chattiṃseva vipākāni, kriyacittāni vīsati.</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> Ekavīsasataṃ vātha, ekūnanavutīvidhaṃ;</p>

<p rend="gathalast">Cittaṃ taṃsampayogena, bhinnā cetasikā tathā.</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> Phasso ca vedanā saññā, cetanekaggatā tathā;</p>

<p rend="gathalast">Jīvitaṃ manasīkāro, sabbasādhāraṇā matā.</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> Takkacārādhimokkhā ca, vīriyaṃ chandapītiyo;</p>

<p rend="gathalast">Pakiṇṇakā cha akkhātā, terasaññasamānatā.</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> Pakiṇṇakā na viññāṇe, vitakko dutiyādisu;</p>

<p rend="gathalast">Vicāro tatiyādimhi, adhimokkho tu kaṅkhite.</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"> Santīraṇamanodhātuttikesu vīriyaṃ tathā;</p>

<p rend="gathalast">Catutthasukhite pīti, chandohetumhi momuhe.</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> Chasaṭṭhi pañcapaññāsa, ekādasa ca soḷasa;</p>

<p rend="gathalast">Sattati vīsati ceva, tāni cittāni dīpaye.</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> Mohāhirikānottappa-muddhaccaṃ <pb ed="M" n="0.0004" /> sabbapāpajaṃ;</p>

<p rend="gathalast">Issāmaccherakukkuccadosā tu paṭighe tathā.</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> Lobho lobhe tu diṭṭhi ca, diṭṭhiyutte viyuttake;</p>

<p rend="gathalast">Māno ca thinamiddhaṃ tu, sasaṅkhāresu pañcasu.</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> Kaṅkhite vicikicchāti, cuddasākusalānime;</p>

<p rend="gathalast">Dvādasākusalesveva, niyamena vavatthitā.</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> Saddhā sati hirottappaṃ, alobhādosamajjhatā;</p>

<p rend="gathalast">Kāyacittānaṃ passaddhi, lahutā mudutā tathā.</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> Kammaññatā <pb ed="V" n="0.0005" /> ca pāguññaujutāti yugā cha ca;</p>

<p rend="gatha2">Ekūnavīsati dhammā, aññamaññāviyogino;</p>

<p rend="gathalast">Ekūnasaṭṭhicittesu, sobhanesu pavattitā.</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> Sammāvācā ca kammantājīvāti viratī imā;</p>

<p rend="gathalast">Lokuttare sadā sabbā, saha kāmasubhe visuṃ.</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> Karuṇāmuditā nānā, rūpe pañcamavajjite;</p>

<p rend="gathalast">Kadāci kāme kusale, kriyacitte sahetuke.</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"> Tihetukesu cittesu, paññā sabbattha labbhati;</p>

<p rend="gathalast">Ete saddhādayo dhammā, pañcavīsati sobhanā.</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> Issāmaccherakukkuccaviratīkaruṇādayo;</p>

<p rend="gathalast">Nānā kadāci māno ca, thinamiddhaṃ tathā saha.</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> Satta sabbattha jāyanti, cha tu dhammā yathārahaṃ;</p>

<p rend="gathalast">Cuddasākusalesveva, sobhanesveva sobhanā.</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> Dvepaññāsa paniccevaṃ, dhamme saṅgayha mānase;</p>

<p rend="gathalast">Labbhamāne vibhāveyya, paccekampi vicakkhaṇo.</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> Sobhanaññasamānā ca, paṭhame viratī vinā;</p>

<p rend="gathalast">Dutiyādīsu takkañca, vicāraṃ tatiyādisu.</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"> Catutthādīsu <pb ed="M" n="0.0005" /> pītiñca, karuṇādiñca pañcame;</p>

<p rend="gathalast">Hitvā neva viyojeyya, saṅkhipitvāna pañcadhā.</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> Pañcatiṃsa catuttiṃsa, tettiṃsa ca yathākkamaṃ;</p>

<p rend="gathalast">Dvattiṃsa tiṃsa evātha, jāyantīti mahaggate.</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> Gahetvā viratī sabbā, hitvāna karuṇādayo;</p>

<p rend="gathalast">Paṭhame dutiyādimhi, vitakkādiṃ vinā tathā.</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"> Pañcadhāva <pb ed="V" n="0.0006" /> gaṇeyyevaṃ, chattiṃsā ca yathākkamaṃ;</p>

<p rend="gathalast">Pañcatiṃsa catuttiṃsa, tettiṃsadvayamuttare.</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> Sobhanaññasamānā ca, kāmesu kusale kriye;</p>

<p rend="gathalast">Hitvā viratiyo pāke, viratīkaruṇādayo.</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> Ñāṇayutte somanasse, viyutte ñāṇavajjitā;</p>

<p rend="gathalast">Upekkhake pītihīnā, vippayutte dvayaṃ vinā.</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> Catudhā tividhesvevaṃ, vigaṇeyya dvayaṃ dvayaṃ;</p>

<p rend="gathalast">Na santupekkhāsahite, karuṇādīti kecana.</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> Aṭṭhatiṃsa sattatiṃsadvayaṃ chattiṃsakaṃ subhe;</p>

<p rend="gathalast">Pañcatiṃsa catuttiṃsadvayaṃ tettiṃsakaṃ kriye.</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> Tettiṃsa pāke dvattiṃsadvayekatiṃsakaṃ bhave;</p>

<p rend="gathalast">Sahetukāmāvacarapuññapākakriyāmane.</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> Mohādayo samānā ca, paṭhame lobhadiṭṭhiyā;</p>

<p rend="gathalast">Tatiye lobhamānena, jāyantekūnavīsati.</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> Aṭṭhārasa pītihīnā, pañcame sattame tathā;</p>

<p rend="gathalast">Navame dosakukkuccamaccharissāhi vīsati.</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> Paṭhamādīsu vuttāva, dutiyādīsu jāyare;</p>

<p rend="gathalast">Thinamiddhenekavīsa, vīsa dvevīsatikkamā.</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> Chandapītiṃ <pb ed="M" n="0.0006" /> vinuddhacce, kaṅkhite nicchayaṃ vinā;</p>

<p rend="gathalast">Pañcadaseva kaṅkhāya, asubhesu vibhāvaye.</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> Site samānā nicchandā, dvādasekādaseva tu;</p>

<p rend="gathalast">Pītiṃ hitvāna voṭṭhabbe, vīriyaṃ sukhatīraṇe.</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> Dvayaṃ hitvā manodhātu, upekkhātīraṇe dasa;</p>

<p rend="gathalast">Satta sādhāraṇā eva, pañcaviññāṇasambhavā.</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"> Iti <pb ed="V" n="0.0007" /> cetasi sambhūtā,</p>

<p rend="gatha2">Dvepaññāsa yathārahaṃ;</p>

<p rend="gatha3">Ñeyyā cetasikā dhammā,</p>

<p rend="gathalast">Cetobhedappabhedino.</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> Suññatañcānimittañca, tathāpaṇihitanti ca;</p>

<p rend="gathalast">Tividhākāramīrenti, nibbānamamataṃ budhā.</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> Yaṃ ārabbha pavattantaṃ, tatthānuttaramānasaṃ;</p>

<p rend="gathalast">Suññatādivimokkhoti, nāmamālambato labhe.</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> Sopādisesanibbānadhātu ceva tathāparā;</p>

<p rend="gathalast">Anupādisesā cāti, duvidhā pariyāyato.</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> Tadetaṃ vānanikkhantamaccantaṃ santilakkhaṇaṃ;</p>

<p rend="gathalast">Assāsakaraṇarasaṃ, khemabhāvena gayhati.</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> Taṃ nāmetīti nibbānaṃ, namantīti tatopare;</p>

<p rend="gathalast">Tepaññāsāti nāmāni, catupaññāsa sabbathā.</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> Cittacetasikayojanānayaṃ,</p>

<p rend="gatha2">Cittamuttamamidaṃ pakāsitaṃ;</p>

<p rend="gatha3">Sādhu cetasi nidhāya paṇḍitā,</p>

<p rend="gathalast">Sādhu sāsanadharā bhavanti te.</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> Buddhappavattamavagāhitabodhiñāṇa-</p>

<p rend="gatha2">Miccābhidhammamavagāhitasabbadhammaṃ <pb ed="M" n="0.0007" />;</p>

<p rend="gatha3">Ogayha nāmagatarāsimasesayitvā,</p>

<p rend="gathalast">Saṅgayha sabbamidha yojitamādarena.</p>

<p rend="centre">Iti nāmarūpaparicchede nāmattayavibhāgo nāma</p>

<p rend="centre">Paṭhamo paricchedo.</p>

<p rend="chapter">2. Dutiyo paricchedo</p>

<p rend="title">Lakkhaṇarasupaṭṭhānavibhāgo</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> Sabhāvo <pb ed="V" n="0.0008" /> lakkhaṇaṃ nāma, kiccasampajjanā raso;</p>

<p rend="gathalast">Gayhākāro upaṭṭhānaṃ, padaṭṭhānaṃ tu paccayo.</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"> Attupaladdhisaṅkhātā, sampattā ca panatthato;</p>

<p rend="gathalast">Lakkhaṇarasupaṭṭhānā, vohārābhogabheditā.</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> Tepaññāsasabhāvesu, tasmā bhedaṃ yathārahaṃ;</p>

<p rend="gathalast">Lakkhaṇādippakārehi, pavakkhāmi ito paraṃ.</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> Cintetīti bhave cittaṃ, cintanamattameva vā;</p>

<p rend="gathalast">Sampayuttātha vā tena, cintentīti ca gocaraṃ.</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> Phusatīti bhave phasso, phusanaṃ vātha kevalaṃ;</p>

<p rend="gathalast">Sampayuttātha vā tena, phusantīti ca gocaraṃ.</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> Evaṃ kattari bhāve ca, karaṇe ca yathārahaṃ;</p>

<p rend="gathalast">Tepaññāsasabhāvesu, saddanibbacanaṃ naye.</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> Ālambaṇamanaṃ cittaṃ, taṃvijānanalakkhaṇaṃ;</p>

<p rend="gathalast">Sahajādhiṭṭhānarasaṃ, cintākappoti gayhati.</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> Ālambaṇasamodhāno <pb ed="M" n="0.0008" />,</p>

<p rend="gatha2">Phasso phusanalakkhaṇo;</p>

<p rend="gatha3">Saṅghaṭṭanaraso tattha,</p>

<p rend="gathalast">Sannipātoti gayhati.</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> Vedanālambaṇarasā, sā vedayitalakkhaṇā;</p>

<p rend="gathalast">Gocarānubhavarasā, anubhuttīti gayhati.</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> Ākāragahaṇaṃ <pb ed="V" n="0.0009" /> saññā, sā sañjānanalakkhaṇā;</p>

<p rend="gathalast">Nimittuppādanarasā, upalakkhāti gayhati.</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> Cetanā cittavipphārā, sāyaṃ byāpāralakkhaṇā;</p>

<p rend="gathalast">Kammantāyūhanarasā, saṃvidhānanti gayhati.</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> Ekaggatā avikkhepo, sāvisāhāralakkhaṇā;</p>

<p rend="gathalast">Sampiṇḍanarasā cittaṃ, samodhānanti gayhati.</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> Yāpanaṃ sahajātāna-manupālanalakkhaṇaṃ;</p>

<p rend="gathalast">Jīvitaṃ jīvanarasaṃ, āyubandhoti gayhati.</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> Sāraṇā manasīkāro, samannāhāralakkhaṇo;</p>

<p rend="gathalast">Saṃyojanaraso citta-paṭipattīti gayhati.</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> Saṅkappanalakkhaṇo takko, sahajābhiniropano;</p>

<p rend="gathalast">Ālambāhananaraso, sannirujjhoti gayhati.</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> Vicāro anusandhāno, anumajjanalakkhaṇo;</p>

<p rend="gathalast">Cittānuyojanaraso, anupekkhāti gayhati.</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> Adhimokkho asaṃsappo, susanniṭṭhānalakkhaṇo;</p>

<p rend="gathalast">Niccalāpādanaraso, daḷhavuttīti gayhati.</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> Vīriyaṃ pana vāyāmo, mahussāhanalakkhaṇo;</p>

<p rend="gathalast">Kiccāsaṃsīdanaraso, upatthambhoti gayhati.</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> Ālambatthikatā <pb ed="M" n="0.0009" /> chando, kattukāmatalakkhaṇo;</p>

<p rend="gathalast">Ālambaṇesanaraso, hatthādānanti gayhati.</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> Sahajātānupharaṇā, sampiyāyanalakkhaṇā;</p>

<p rend="gathalast">Sampīnanarasā pīti, pāmojjamiti gayhati.</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> Cetosaddahanaṃ saddhā, bhūtokappanalakkhaṇā;</p>

<p rend="gathalast">Hitapakkhandanarasā, adhimuttīti gayhati.</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> Asammosā <pb ed="V" n="0.0010" /> sabhāvesu, sati dhāraṇalakkhaṇā;</p>

<p rend="gathalast">Dhammāpilāpanarasā, appamādoti gayhati.</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> Hirī jegucchā pāpesu, sā harāyanalakkhaṇā;</p>

<p rend="gathalast">Hīḷasaṃkocanarasā, pāpalajjāti gayhati.</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"> Pāpasārajjamottappaṃ, ubbeguttāsalakkhaṇaṃ;</p>

<p rend="gathalast">Bhayasaṅkocanarasaṃ, avissāsoti gayhati.</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> Alobho anabhisaṅgo, apariggahalakkhaṇo;</p>

<p rend="gathalast">Muttappavattanaraso, asaṃsaggoti gayhati.</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> Adoso cittasākhalyaṃ, abyāpajjanalakkhaṇo;</p>

<p rend="gathalast">Saṇhappavattanaraso, sommabhāvoti gayhati.</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> Amoho khalitābhāvo, paṭivijjhanalakkhaṇo;</p>

<p rend="gathalast">Visayobhāsanaraso, paṭibodhoti gayhati.</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> Tatramajjhattatopekkhā, samīkaraṇalakkhaṇā;</p>

<p rend="gathalast">Apakkhapātanarasā, samavāhoti gayhati.</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> Passaddhi kāyacittānaṃ, darathābhāvalakkhaṇā;</p>

<p rend="gathalast">Aparipphandanarasā, sītibhāvoti gayhati.</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> Lahutā kāyacittānaṃ, adandhākāralakkhaṇā;</p>

<p rend="gathalast">Avitthārarasā sallahukavuttīti gayhati.</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> Mudutā kāyacittānaṃ, kakkhaḷābhāvalakkhaṇā;</p>

<p rend="gathalast">Kiccāvirodhanarasā, anukulyanti gayhati.</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> Kammaññatā <pb ed="M" n="0.0010" /> ubhinnampi, alaṃkiccassa lakkhaṇā;</p>

<p rend="gathalast">Pavattisampattirasā, yogabhāvoti gayhati.</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> Tathā pāguññatā dvinnaṃ, visadākāralakkhaṇā;</p>

<p rend="gathalast">Sukhappavattanarasā, seribhāvoti gayhati.</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> Ujutā <pb ed="V" n="0.0011" /> kāyacittānaṃ, kuṭilābhāvalakkhaṇā;</p>

<p rend="gathalast">Jimhanimmadanarasā, ujuvuttīti gayhati.</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> Sammāvācā vacīsuddhi, vācāsaṃyamalakkhaṇā;</p>

<p rend="gathalast">Micchāvācoramarasā, vacīvelāti gayhati.</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> Sammākammaṃ kriyāsuddhaṃ, sammākaraṇalakkhaṇaṃ;</p>

<p rend="gathalast">Micchākammoramarasaṃ, kriyāvelāti gayhati.</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> Sammājīvo visuddheṭṭhi, alliṭṭhājīvalakkhaṇo;</p>

<p rend="gathalast">Micchājīvoramaraso, sammāvuttīti gayhati.</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> Karuṇā dīnasattesu, dukkhāpanayalakkhaṇā;</p>

<p rend="gathalast">Sotthitāpatthanarasā, anukampāti gayhati.</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> Sukhaṭṭhitesu muditā, anumodanalakkhaṇā;</p>

<p rend="gathalast">Cetovikāsanarasā, avirodhoti gayhati.</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> Cetosārajjanā lobho, apariccāgalakkhaṇo;</p>

<p rend="gathalast">Ālambagijjhanaraso, abhilaggoti gayhati.</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> Cetobyāpajjanaṃ doso, sampadussanalakkhaṇo;</p>

<p rend="gathalast">Ālambaṇaghātaraso, caṇḍikkamiti gayhati.</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> Cetosammuyhanaṃ moho,</p>

<p rend="gatha2">So sammuyhanalakkhaṇo;</p>

<p rend="gatha3">Sabhāvacchādanaraso,</p>

<p rend="gathalast">Andhabhāvoti gayhati.</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> Pāpājigucchāhirikaṃ, nillajjākāralakkhaṇaṃ;</p>

<p rend="gathalast">Pāpopalāpanarasaṃ, malaggāhoti gayhati.</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"> Asārajjanamanottappamanuttāsanalakkhaṇaṃ <pb ed="M" n="0.0011" />;</p>

<p rend="gathalast">Pāpapakkhandanarasaṃ, pāgabbhamiti gayhati.</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> Diṭṭhi <pb ed="V" n="0.0012" /> daḷhavipallāso, sā parāmāsalakkhaṇā;</p>

<p rend="gathalast">Tucchābhinivesanarasā, micchāgāhoti gayhati.</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> ‘‘Ahasmī’’ti maññamāno, so samunnatilakkhaṇo;</p>

<p rend="gathalast">Ketusampaggaharaso, ahaṃkāroti gayhati.</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> Parasampattīsu issā, akkhamākāralakkhaṇā;</p>

<p rend="gathalast">Cetovikucanarasā, vimukhattanti gayhati.</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> Pariggahesu maccheraṃ, sannigūhanalakkhaṇaṃ;</p>

<p rend="gathalast">Sāmaññāsahanarasaṃ, vevicchamiti gayhati.</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> Cetopahananaṃ thīnaṃ, taṃ saṃsīdanalakkhaṇaṃ;</p>

<p rend="gathalast">Ussāhabhañjanarasaṃ, saṃkhittattanti gayhati.</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> Vighāto sahajātānaṃ, middhaṃ mohanalakkhaṇaṃ;</p>

<p rend="gathalast">Sattisaṃbhañjanarasaṃ, āturattanti gayhati.</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> Uddhaccaṃ cittavikkhepo, avūpasamalakkhaṇaṃ;</p>

<p rend="gathalast">Cetonavaṭṭhānarasaṃ, bhantattamiti gayhati.</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> Vippaṭisāro kukkuccamanusocanalakkhaṇaṃ;</p>

<p rend="gathalast">Attānusocanarasaṃ, pacchātāpoti gayhati.</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> Kaṅkhāyanā vicikicchā, asanniṭṭhānalakkhaṇā;</p>

<p rend="gathalast">Anekagāhanarasā, appatiṭṭhāti gayhati.</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> Iccevaṃ lakkhaṇādīhi, vibhāveyya vicakkhaṇo;</p>

<p rend="gathalast">Tepaññāsasabhāvesu, sabhāvākāralakkhaṇaṃ.</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> Lakkhaṇatthakusalā <pb ed="M" n="0.0012" /> salakkhaṇe,</p>

<p rend="gatha2">Lakkhaṇatthaparamepi kevalaṃ;</p>

<p rend="gatha3">Lakkhaṇuggahasukhāya vaṇṇayuṃ,</p>

<p rend="gathalast">Lakkhaṇādimukhato salakkhaṇaṃ.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> Atthaṃ <pb ed="V" n="0.0013" /> tamevamanugamma mayettha vutta-</p>

<p rend="gatha2">Matthānamatthanayanatthamanekadhāpi;</p>

<p rend="gatha3">Pattheyya mettha vacanatthanayehi ñāṇa-</p>

<p rend="gathalast">Matthesu buddhavacanatthanayatthikehi.</p>

<p rend="centre">Iti nāmarūpaparicchede lakkhaṇarasupaṭṭhānavibhāgo nāma</p>

<p rend="centre">Dutiyo paricchedo.</p>

<p rend="chapter">3. Tatiyo paricchedo</p>

<p rend="title">Bhedasaṅgahavibhāgo</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> Evaṃ bhedasabhāvesu, tesveva puna saṅgahaṃ;</p>

<p rend="gathalast">Sabhāvatthavisesehi, pavakkhāmi ito paraṃ.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> Asādhāraṇañāṇehi, satthā vatthuvivecako;</p>

<p rend="gathalast">Saṅgahetvā sabhāgehi, dhamme dassesi cakkhumā.</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> Diṭṭhibhinivesaṭṭhena, yathābhūtasabhāvato;</p>

<p rend="gathalast">Paramāmasaticcekā, <hi rend="bold">parāmāso</hi>ti bhāsitā.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> Kilesāsucibhāvena, vaṇassāvaraso viya;</p>

<p rend="gathalast">Ālimpantāva santānaṃ, savantīti pakāsitā.</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> Kāmataṇhā bhavataṇhā, diṭṭhāvijjāti <hi rend="bold">āsavā</hi>;</p>

<p rend="gathalast">Cattāro āsavaṭṭhena, tayo dhammā sabhāvato.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> Etevo <pb ed="M" n="0.0013" /><hi rend="bold">ghā</hi>ti vuttāva, dvārālambābhivāhino;</p>

<p rend="gathalast">Ottharitvā parābhūte, harantā pāṇino bhave.</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"><hi rend="bold">Yogā</hi>ti <pb ed="V" n="0.0014" /> cāhu te eva, pāṇino bhavayantake;</p>

<p rend="gathalast">Dvārālambābhisambandhā, yantabandhāva yojitā.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> Santānamadhigaṇhantā, māluvāva mahātaruṃ;</p>

<p rend="gathalast">Gaṇhantā daḷhamālambaṃ, maṇḍūkamiva pannago.</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> Kāmataṇhā ca diṭṭhi ca, <hi rend="bold">upādānā</hi> catubbidhā;</p>

<p rend="gathalast">Diṭṭhi diṭṭhisīlabbata-mattavādoti bheditā.</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> Kāyena kāyaṃ ganthentā, duppamuñcānuveṭhino;</p>

<p rend="gathalast">Kathitā <hi rend="bold">kāyaganthā</hi>ti, taṇhābyāpādadiṭṭhiyo.</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"> Sīlabbataparāmāso, iti diṭṭhi vibheditā;</p>

<p rend="gathalast">Idaṃsaccābhiniveso, iti cevaṃ catubbidhā.</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"> Nekkhammaṃ palibodhentā, bhāvanāparipanthakā;</p>

<p rend="gathalast">Santānamaṇḍakosāva, pariyonandhakāti ca.</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> Kāmacchando ca byāpādo, thinamiddhañca saṃsayo;</p>

<p rend="gathalast">Avijjuddhaccakukkuccamiti <hi rend="bold">nīvaraṇā</hi> matā.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> Āgāḷhaṃ pariyādāya, ogayhanuppavattino;</p>

<p rend="gathalast">Yopparogāva santāna-manusentīti bhāsitā.</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> Kāmarāgo bhavarāgo, paṭigho mānadiṭṭhiyo;</p>

<p rend="gathalast">Kaṅkhāvijjāti satteva, cha dhammā<hi rend="bold">nusayā</hi> matā.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"> Dvārālambaṇabandhena, pāṇīnaṃ bhavamaṇḍale;</p>

<p rend="gathalast"><hi rend="bold">Saṃyojanāni</hi> vuttāni, pāsabandhāva pakkhinaṃ.</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> Kāmarūpārūparāgā, paṭigho mohasaṃsayo;</p>

<p rend="gathalast">Diṭṭhi sīlabbataṃ māno, uddhaccena dasā bhave.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> Rūpārūparāguddhaccaṃ, abhidhamme vinā puna;</p>

<p rend="gathalast">Bhavarāgissa maccheraṃ, gahetvā dasadhā siyuṃ.</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> Saṃklepayanti <pb ed="M" n="0.0014" /><pb ed="V" n="0.0015" /> santānaṃ, upaghātenti pāṇino;</p>

<p rend="gathalast">Sahajāteklesentīti, <hi rend="bold">kilesā</hi>ti pakāsitā.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> Lobho doso ca moho ca,</p>

<p rend="gatha2">Diṭṭhi māno ca saṃsayo;</p>

<p rend="gatha3">Thināhirikanottappa-</p>

<p rend="gathalast">Muddhaccena siyuṃ dasa.</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> Navasaṅgahitā ettha, diṭṭhilobhā pakāsitā;</p>

<p rend="gathalast">Sattasaṅgahitāvijjā, paṭigho pañcasaṅgaho.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> Catusaṅgahitā kaṅkhā, mānuddhaccā tisaṅgahā;</p>

<p rend="gathalast">Dukasaṅgahitaṃ thīnaṃ, kukkuccamekasaṅgahaṃ.</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> Dvidhāhirikanottappa-missāmacchariyaṃ tathā;</p>

<p rend="gathalast">Iccevaṃ dasadhā vuttā, <hi rend="bold">pāpakesveva saṅgahā</hi>.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> Parāmāsāsavoghā ca, yogupādānaganthato;</p>

<p rend="gathalast">Nīvāraṇānusayato, saṃyojanakilesato.</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> Cuddaseva tu saṅkhepā, sattapaññāsa bhedato;</p>

<p rend="gathalast">Yathādhammānusārena, cittuppādesu yojaye.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> Tatopare noparāmā-sādibheditasaṅgahā;</p>

<p rend="gathalast">Cittaṃ cetasikaṃ rūpaṃ, nibbānamiti dīpaye.</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> Iccākusaladhammānaṃ, ñatvā saṅgahamuttaraṃ;</p>

<p rend="gathalast">Missakā nāma viññeyyā, yathāsambhavato kathaṃ;</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"> Lobho doso ca moho ca,</p>

<p rend="gatha2">Ekantākusalā tayo;</p>

<p rend="gatha3">Alobhādosāmoho ca,</p>

<p rend="gathalast">Kusalābyākatā tathā.</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> Pādapasseva <pb ed="V" n="0.0016" /> mūlāni, thirabhāvāya paccayā;</p>

<p rend="gathalast">Mūlabhāvena dhammānaṃ, <hi rend="bold">hetū</hi> dhammā cha dīpitā.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> Vitakko <pb ed="M" n="0.0015" /> ca vicāro ca, pīti cekaggatā tathā;</p>

<p rend="gathalast">Somanassaṃ domanassaṃ, upekkhāti ca vedanā.</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> Āhaccupanijjhāyantā, nijjhānaṭṭhena paccayā;</p>

<p rend="gathalast"><hi rend="bold">Jhānadhammā</hi>ti satthāha, pañca vatthusabhāvato.</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> Sammādiṭṭhi ca saṅkappo, vāyāmo viratittayaṃ;</p>

<p rend="gathalast">Sammāsati samādhī ca, micchādiṭṭhi ca sambhavā.</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> Sammāmicchā ca nīyantā, niyyānaṭṭhena paccayā;</p>

<p rend="gathalast"><hi rend="bold">Maggaṅgā</hi> dvādasakkhātā, nava dhammā sabhāvato.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> Attabhāvaṃ pavattentā, ojaṭṭhamakavedanaṃ;</p>

<p rend="gathalast">Paṭisandhināmarūpa-māharantā yathākkamaṃ.</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> Kabaḷīkāro āhāro,</p>

<p rend="gatha2">Phasso sañcetanā tathā;</p>

<p rend="gatha3">Viññāṇamiti cattāro,</p>

<p rend="gathalast"><hi rend="bold">Āhārā</hi>ti pakāsitā.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> Dhammānaṃ sahajātānaṃ, indriyaṭṭhena paccayā;</p>

<p rend="gathalast">Attānamissaraṭṭhena, anuvattāpakā tathā.</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> Saddhā ca sati paññā ca, vīriyekaggatāpi ca;</p>

<p rend="gathalast">Vedanā jīvitaṃ cittaṃ, aṭṭha rūpindriyāni ca.</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> Kathaṃ jīvitamekaṃ tu, sukhaṃ dukkhanti vedanā;</p>

<p rend="gathalast">Somanassaṃ domanassaṃ, upekkhāti ca bheditā.</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> Paññādimaggenaññāta-ññassāmītindriyaṃ bhave;</p>

<p rend="gathalast">Majjhe aññindriya<hi rend="bold">mante,</hi> aññātāvindriyaṃ tathā.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"> Soḷaseva <pb ed="V" n="0.0017" /> sabhāvena, indriyaṭṭhavibhāgato;</p>

<p rend="gathalast"><hi rend="bold">Indriyānī</hi>ti vuttāni, bāvīsati vibhāvaye.</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> Daḷhādhiṭṭhitasantānā <pb ed="M" n="0.0016" />, vipakkhehi akampiyā;</p>

<p rend="gathalast">Balavantasabhāvena, <hi rend="bold">baladhammā</hi> pakāsitā.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> Saddhā sati hirottappaṃ, vīriyekaggatā tathā;</p>

<p rend="gathalast">Paññāhirikānottappa-miccevaṃ navadhā matā.</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"> Jeṭṭhā pubbaṅgamaṭṭhena, puññāpuññapavattiyaṃ;</p>

<p rend="gathalast">Paccayādhippateyyena, sahajānaṃ yathārahaṃ.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> Cattāro<hi rend="bold">dhipatī</hi> vuttā, ādhippaccasabhāvato;</p>

<p rend="gathalast">Chando cittañca vīriyaṃ, vīmaṃsāti ca tādinā.</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> Pañcasaṅgahitā paññā, vāyāmekaggatā pana;</p>

<p rend="gathalast">Catusaṅgahitā cittaṃ, sati ceva tisaṅgahā.</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> Saṅkappo vedanā saddhā, dukasaṅgahitā matā;</p>

<p rend="gatha2">Ekekasaṅgahā sesā, aṭṭhavīsati bhāsitā;</p>

<p rend="gathalast">Iccevaṃ sattadhā bhedo, vutto <hi rend="bold">missakasaṅgaho</hi>.</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> Hetujhānaṅgamaggaṅgā, āhārindriyato tathā;</p>

<p rend="gatha2">Balādhippatito ceva, puññāpuññādimissatā;</p>

<p rend="gathalast">Chattiṃseva sabhāvena, catusaṭṭhi pabhedato.</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> Iccevaṃ saṅgahetvāna, vibhāveyya tato paraṃ;</p>

<p rend="gathalast">Cittuppādapabhedesu, yathāsambhavato kathaṃ.</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> Sitāvajjanaviññāṇaṃ, sampaṭicchanatīraṇā;</p>

<p rend="gathalast">Aṭṭhārasāhetukāva, momūhā ekahetukā.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> Sesā tu kusalā ñāṇaviyuttā ca dvihetukā;</p>

<p rend="gathalast">Cittuppādāpare satta-cattālīsa tihetukā.</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> Pañcaviññāṇamajjhānaṃ <pb ed="V" n="0.0018" />, dvijhānaṅgikamīritaṃ;</p>

<p rend="gathalast">Catutthapañcamajjhānaṃ, tijhānaṃ tatiyaṃ matā.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> Catujhānaṃ tu dutiyaṃ, kāme ca sukhavajjitā;</p>

<p rend="gathalast">Pañcajhānaṃ tu paṭhamaṃ, kāme ca sukhitā matā.</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> Paṭhamānuttaraṃ <pb ed="M" n="0.0017" /> jhānaṃ, aṭṭhamaggaṅgikaṃ mataṃ;</p>

<p rend="gathalast">Sattamaggaṅgikaṃ nāma, sesajhānamanuttaraṃ.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> Lokiyaṃ paṭhamaṃ jhānaṃ, tathā kāme tihetukā;</p>

<p rend="gathalast">Pañcamaggaṅgikā nāma, cittuppādā pakāsitā.</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> Sesaṃ mahaggataṃ jhānaṃ, sampayuttā ca diṭṭhiyā;</p>

<p rend="gathalast">Ñāṇena vippayuttā ca, catumaggaṅgikā matā.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> Paṭighuddhaccayuttā ca, vippayuttā ca diṭṭhiyā;</p>

<p rend="gathalast">Timaggaṅgaṃ dumaggaṅgaṃ, kaṅkhitaṃ samudīritaṃ.</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> Na hontāhetuke maggā, cittaṭṭhiti ca kaṅkhite;</p>

<p rend="gathalast">Viditā niyatatā ca, lokiyesu na uddhaṭā.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> Kāmesu kabaḷīkāro, anāhāro asaññino;</p>

<p rend="gathalast">Cittuppādesu sabbattha, āhārattayamīritaṃ.</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> Indriyāni vibhāveyya, navadhānuttare budho;</p>

<p rend="gathalast">Aṭṭhadhā samudīreyya, lokiyesu tihetuke.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> Sattadhā pana ñāṇena, vippayutte pakāsaye;</p>

<p rend="gathalast">Sitavoṭṭhabbanāpuññe, pañcadhā kaṅkhite pana.</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> Catudhā tividhā sese, cittuppāde samīraye;</p>

<p rend="gathalast">Tihetukā sattabalā, chabalā tu duhetukā.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> Catubalā akusalā, kaṅkhitaṃ tibalaṃ mataṃ;</p>

<p rend="gathalast">Dvibalaṃ sitavoṭṭhabba-mabalaṃ sesamīritaṃ.</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> Javanedhipatīnaṃ <pb ed="V" n="0.0019" /> tu, yo koceko tihetuke;</p>

<p rend="gathalast">Dvihetuke vā kusale, vīmaṃsā nopalabbhati.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> Lokiyesu vipākesu,</p>

<p rend="gatha2">Mohamūle ahetuke;</p>

<p rend="gatha3">Yathāsambhavavuttittā,</p>

<p rend="gathalast">Natthādhipati kocipi.</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> Sambhoti <pb ed="M" n="0.0018" /> kāyaviññāṇe, puññapāke sukhindriyaṃ;</p>

<p rend="gathalast">Dukkhindriyampi tattheva, pāpapākamhi bhāsitaṃ.</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"> Santīraṇañca hasanaṃ, somanassāni soḷasa;</p>

<p rend="gathalast">Paṭhamādicatujjhānaṃ, somanassayutaṃ bhave.</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> Domanassayuttā dveva, cittuppādā pakāsitā;</p>

<p rend="gathalast">Tadaññe pana sabbepi, pañcapaññāsupekkhakā.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> Vedanāsampayogañca, vinibbhujjevamaṭṭhadhā;</p>

<p rend="gathalast">Hetuyogādibhedehi, cittuppādā pakāsitā.</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"> Taṃtaṃviyogabhedañca, paccekamatha missitaṃ;</p>

<p rend="gathalast">Yathāvuttānusārena, yathāsambhavato naye.</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"> Iccevaṃ pana yojetvā, cittuppādesu missakaṃ;</p>

<p rend="gathalast">Tato ñeyyā visuddhā ca, bodhipakkhiyasaṅgahā.</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> Kāye ca vedanācitte, dhammesu ca yathārahaṃ;</p>

<p rend="gathalast">Asubhaṃ dukkhamanicca-manattāti supaṭṭhitā.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> Sammāsati paniccekā, kiccagocarabhedato;</p>

<p rend="gathalast"><hi rend="bold">Satipaṭṭhāna</hi>nāmena, cattāroti pakāsitā.</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> Uppannānuppannapāpa-pahānānuppādanāya ca;</p>

<p rend="gathalast">Anuppannuppannehi vā, nibbattiabhivuddhiyā.</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> Padahantassa <pb ed="V" n="0.0020" /> vāyāmo, kiccābhogavibhāgato;</p>

<p rend="gathalast"><hi rend="bold">Sammappadhāna</hi>nāmena, cattāroti pakāsitā.</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"> Iddhiyā pādabhūtattā, <hi rend="bold">iddhipādā</hi>ti bhāsitā;</p>

<p rend="gathalast">Chando cittañca vīriyaṃ, vīmaṃsāti catubbidhā.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"> Pañca saddhā sati paññā, vīriyekaggatā tathā;</p>

<p rend="gathalast"><hi rend="bold">Indriyāni</hi>ndriyaṭṭhena, balaṭṭhena <hi rend="bold">balāni</hi> ca.</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"> Sati dhammavicayo ca, tathā vīriyapītiyo;</p>

<p rend="gathalast">Passaddhekaggatāpekkhā, bujjhantassaṅgabhāvato.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"><hi rend="bold">Bojjhaṅgā</hi>ti <pb ed="M" n="0.0019" /> visesena, satta dhammā pakāsitā;</p>

<p rend="gathalast">Niyyānaṭṭhena <hi rend="bold">maggaṅgā,</hi> sammādiṭṭhādiaṭṭhadhā.</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"> Chasaṅgahettha vāyāmo, satipaññā samīritā;</p>

<p rend="gathalast">Pañcasaṅgahitā nāma, samādhi catusaṅgaho.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> Saddhā dusaṅgahā vuttā, sesā ekekasaṅgahā;</p>

<p rend="gathalast">Iccevaṃ sattadhā bhedo, <hi rend="bold">bodhipakkhiyasaṅgaho</hi>.</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> Satipaṭṭhānasammappadhānato iddhipādato;</p>

<p rend="gathalast">Indriyabalabojjhaṅgā, maggabhedā ca bhāsitā.</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> Chando cittamupekkhā ca, saddhāpassaddhipītiyo;</p>

<p rend="gathalast">Sammādiṭṭhi ca saṅkappo, vāyāmo viratittayaṃ.</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> Sammāsati samādhīti, dīpitā bodhipakkhiyā;</p>

<p rend="gathalast">Cuddasā dhammato honti, sattatiṃsa pabhedato.</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"> Yehi dhammehi bujjhanto, saccāni paṭivijjhati;</p>

<p rend="gathalast">Samattānuttare honti, na vā saṅkappapītiyo.</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> Pubbabhāgepi labbhanti, lokiyamhi yathārahaṃ;</p>

<p rend="gathalast">Nibbedhabhāvanākāle, chabbisuddhipavattiyaṃ.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> Iccevaṃ <pb ed="V" n="0.0021" /> tividhā bhedaṃ, vibhāveyya yathārahaṃ;</p>

<p rend="gathalast">Sabhāvabhedabhinnānaṃ, sabhāgatthehi saṅgahaṃ.</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> Bhedasaṅgahavidūhi vaṇṇitaṃ, bhedasaṅgahavimuttisāsane;</p>

<p rend="gathalast">Bhedasaṅgahanayatthamuttamaṃ, bhedasaṅgahamukhaṃ pakāsitaṃ.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> Dhammasabhāvavibhāgabudhevaṃ, dhammadisampatisāsanadhamme;</p>

<p rend="gathalast">Dhammavibhūtivibhūsitacittā, dhammarasāmatabhāgi bhavanti.</p>

<p rend="centre">Iti nāmarūpaparicchede bhedasaṅgahavibhāgo nāma</p>

<p rend="centre">Tatiyo paricchedo.</p>

<p rend="chapter">4. Catuttho paricchedo</p>

<p rend="title">Pakiṇṇakavibhāgo</p>

<p rend="hangnum" n="211"><hi rend="paranum">211</hi><hi rend="dot">.</hi></p>

<p rend="gatha1"> Ito <pb ed="M" n="0.0020" /> paraṃ kiccato ca, dvārālambaṇavatthuto;</p>

<p rend="gathalast">Bhūmipuggalato ṭhānā, janakā ca yathārahaṃ.</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> Saṅgaho ca pavatti ca, paṭisandhipavattisu;</p>

<p rend="gathalast">Cittuppādavaseneva, saṃkhipitvāna niyyate.</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> Rūpārūpamahāpākā, mupekkhātīraṇadvayaṃ;</p>

<p rend="gathalast">Cutisandhibhavaṅgāni, cittānekūnavīsati.</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> Āvajjanaṃ tu yugaḷaṃ, dassanaṃ savanaṃ tathā;</p>

<p rend="gathalast">Ghāyanaṃ sāyanañceva, phusanaṃ sampaṭicchanaṃ.</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"> Tīṇi tīraṇacittāni, ekaṃ voṭṭhabbanaṃ mataṃ;</p>

<p rend="gathalast">Pañcadvāre manodvāre, tadāvajjananāmakaṃ.</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> Pañcapaññāsa <pb ed="V" n="0.0022" /> javanakiccānīti viniddise;</p>

<p rend="gathalast">Kriyā cāvajjanaṃ hitvā, kusalākusalapphalaṃ.</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> Tadālambaṇacittāni, bhavantekādaseva hi;</p>

<p rend="gathalast">Mahāvipākacittāni, aṭṭha santīraṇattayaṃ.</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> Pañcakiccanti bhāsanti, upekkhātīraṇadvayaṃ;</p>

<p rend="gathalast">Catukiccā mahāpākā, tikakiccā mahaggatā.</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"> Dukiccamiti voṭṭhabbaṃ, sukhatīraṇamīritaṃ;</p>

<p rend="gathalast">Pañcaviññāṇajavanamanodhātuttikaṃ pana.</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> Ekakiccāti bhāsanti, aṭṭhasaṭṭhi vibhāvino;</p>

<p rend="gathalast">Iccevaṃ <hi rend="bold">kiccabhedena,</hi> cittuppādā vavatthitā.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> Cakkhusotaghānajivhā-kāyadhātu yathākkamaṃ;</p>

<p rend="gathalast">Pañcadvārā bhavaṅgaṃ tu, manodvāraṃ pavuccati.</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"> Ghānādayo <pb ed="M" n="0.0021" /> tayo rūpe, pañca cakkhādayo tathā;</p>

<p rend="gathalast">Arūpe natthubhayattha, tadālambaṇamānasaṃ.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> Cha dvārā vīthicittāni, satta kāmīsu rūpisu;</p>

<p rend="gathalast">Dvārattayaṃ cha cittāni, manodvāramarūpisu.</p>

<p rend="hangnum" n="224"><hi rend="paranum">224</hi><hi rend="dot">.</hi></p>

<p rend="gatha1"> Paṭisandhādibhūtā hi, avasāne cutiṭṭhitā;</p>

<p rend="gathalast">Majjhe bhavaṅgaṃ chetvāna, paccekaṃ vīthi jāyati.</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> Rūpādārammaṇe cakkhu-pasādādimhi ghaṭṭite;</p>

<p rend="gathalast">Āvajjanādayo honti, bhavaṅgadvicalā paraṃ.</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> Pariṇāme bhavaṅgassa, ālambe gahaṇārahe;</p>

<p rend="gathalast">Tathā vīthi manodvāre, yathāsambhavato bhave.</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> Āvajjā pañcaviññāṇaṃ, sampaṭicchanatīraṇaṃ;</p>

<p rend="gathalast">Voṭṭhabbakāmajavanaṃ, tadālambaṇamānasaṃ.</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"> Sattevaṃ <pb ed="V" n="0.0023" /> vīthicittāni, cittuppādā catuddasa;</p>

<p rend="gathalast">Catupaññāsa vitthārā, pañcadvāre yathārahaṃ.</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> Uppādaṭṭhitibhaṅgānaṃ, vasā cittakkhaṇaṃ tayaṃ;</p>

<p rend="gathalast">Rūpānaṃ ṭhiti ekūna-paññāsañca duke dukaṃ.</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> Parittetiparitte ca, mahantetimahantake;</p>

<p rend="gathalast">Voṭṭhabbamoghajavanaṃ, tadālambanti taṃ kamā.</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> Āvajjanañca javanaṃ, manodvāre tu gocare;</p>

<p rend="gathalast">Vibhūte tu tadālambaṃ, vitthārā sattasaṭṭhi te.</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"> Kāme javanasattāla-mbaṇānaṃ niyame sati;</p>

<p rend="gathalast">Vibhūtetimahante ca, tadālambaṇamīritaṃ.</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"> Pañcadvāre manodhātu, paccekamhi yathākkamaṃ;</p>

<p rend="gathalast">Pañcaviññāṇayugaḷaṃ, paccekaṃ tu pakāsitaṃ.</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> Manodvāre tu javanaṃ, mahaggatamanuttaraṃ;</p>

<p rend="gathalast">Sukhatīraṇavoṭṭhabbaṃ, parittajavanaṃ chasu.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> Mahāvipākacittāni <pb ed="M" n="0.0022" />, upekkhātīraṇadvayaṃ;</p>

<p rend="gathalast">Chasu dvāresu jāyanti, vīthimuttāni cekadā.</p>

<p rend="hangnum" n="236"><hi rend="paranum">236</hi><hi rend="dot">.</hi></p>

<p rend="gatha1"> Sattati vīthicittāni, vipākā tu mahaggatā;</p>

<p rend="gathalast">Nava vīthivimuttā ca, duvidhāpi dasīritā.</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> Iccevaṃ <hi rend="bold">dvārabhedena,</hi> vibhāvetvā tato paraṃ;</p>

<p rend="gathalast">Ñeyyā gocarabhedena, cittuppādā yathārahaṃ.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> Rūpasaddagandharasaphoṭṭhabbā pañca gocarā;</p>

<p rend="gathalast">Sesañca rūpapaññattināmañca dhammagocaraṃ.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> Pañcadvāre vattamānaṃ, pañcālambaṃ yathākkamaṃ;</p>

<p rend="gathalast">Chālambaṇaṃ manodvāre, atītānāgatampi ca.</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"> Paññattātītavattantaṃ <pb ed="V" n="0.0024" />, chadvāraggahitaṃ pana;</p>

<p rend="gathalast">Chaḷārammaṇasaṅkhātaṃ, yebhuyyena bhavantare.</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> Nimittagatikammānaṃ, kammamevātha gocaraṃ;</p>

<p rend="gathalast">Paṭisandhibhavaṅgānaṃ, cutiyāva yathārahaṃ.</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> Pañcālambe manodhātu, paccekamhi yathākkamaṃ;</p>

<p rend="gathalast">Pañcaviññāṇayugaḷaṃ, paccekaṃ tu pakāsitaṃ.</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> Kāmapākāni sesāni, hasanañca parittake;</p>

<p rend="gathalast">Ñāṇahīnānipuññāni, javanāni animmale.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> Tihetukāmapuññāni, puññābhiññā ca lokiyā;</p>

<p rend="gathalast">Sabbālambe pavattanti, aggamaggaphalaṃ vinā.</p>

<p rend="hangnum" n="245"><hi rend="paranum">245</hi><hi rend="dot">.</hi></p>

<p rend="gatha1"> Kriyābhiññā ca voṭṭhabbaṃ, kriyā kāme tihetukā;</p>

<p rend="gathalast">Sabbālambe pavattanti, nibbāne nimmalā siyuṃ.</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> Dutiyañca catutthañca, āruppesu mahaggate;</p>

<p rend="gathalast">Mahaggataññe vohāre, aya<hi rend="bold">mālambaṇe</hi> nayo.</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> Cakkhusotaghānajivhā-kāyahadayavatthunā;</p>

<p rend="gathalast">Kāmaloke chavatthūni, nissitā satta dhātuyo.</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"> Pañcaviññāṇadhātū <pb ed="M" n="0.0023" /> ca, tāsaṃ pubbāparattayaṃ;</p>

<p rend="gathalast">Manodhātu tato sesā, manoviññāṇadhātu ca.</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> Catasso dhātuyo rūpe, tīṇi vatthūni nissitā;</p>

<p rend="gathalast">Arūpe tu anissāya, dhātvekāva pavattati.</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"> Pañcappasāde nissāya, paccekaṃ tu yathākkamaṃ;</p>

<p rend="gathalast">Pañcaviññāṇayugaḷaṃ, bhavatīti pakāsitaṃ.</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> Kāmapākāni sesāni, maggāvajjanamādito;</p>

<p rend="gathalast">Hasanaṃ paṭighārūpā-vacaraṃ vatthunissitaṃ.</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"> Dvecattālīsa <pb ed="V" n="0.0025" /> nissāya, anissāya ca jāyare;</p>

<p rend="gathalast">Anissāya vipākāni, āruppeti samīritaṃ.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> Iccevaṃ <hi rend="bold">vatthubhedena,</hi> cittuppādā pakāsitā;</p>

<p rend="gathalast">Tato paraṃ vibhāveyya, bhūmibhedena paṇḍito.</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"> Niraye petaloke ca, tiracchānāsure tathā;</p>

<p rend="gathalast">Pāpakammopapajjanti, pāpapākāya sandhiyā.</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> Bhūmissitesu devesu, manussesupi hīnakā;</p>

<p rend="gathalast">Ahetukāya jāyanti, puññapākāya sandhiyā.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"> Cātumahārājikā ca, tāvatiṃsā ca yāmakā;</p>

<p rend="gathalast">Tusitā ceva nimmānaratino vasavattino.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> Iccevaṃ chasu devesu, manussesu ca jāyare;</p>

<p rend="gathalast">Mahāvipākasandhīhi, kāmapuññakatā janā.</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"> Brahmānaṃ pārisajjā ca, tathā brahmapurohitā;</p>

<p rend="gathalast">Mahābrahmā ca jāyanti, paṭhamajjhānasandhiyā.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> Parittā appamāṇābhā, jāyantābhassarā tathā;</p>

<p rend="gathalast">Dutiyajjhānapākāya, tatiyāya ca sandhiyā.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"> Parittasubhappamāṇasubhā ca subhakiṇhakā;</p>

<p rend="gathalast">Catutthāya tu jāyanti, tatiyajjhānabhūmikā.</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> Vehapphalā <pb ed="M" n="0.0024" /> asaññī ca, suddhāvāsāti sattasu;</p>

<p rend="gathalast">Pañcamāya ca jāyanti, asaññīcittavajjitā.</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"> Avihā ca atappā ca, sudassā ca sudassino;</p>

<p rend="gathalast">Akaniṭṭhāti pañcete, suddhāvāsā pakāsitā.</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"> Ākāsānañcāyatanapākādīhi yathākkamaṃ;</p>

<p rend="gathalast">Ākāsānañcāyatanabhūmikādīsu jāyare.</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> Cutisandhibhavaṅgānaṃ <pb ed="V" n="0.0026" />, vasā pākā mahaggatā;</p>

<p rend="gathalast">Kāme sahetukā pākā, tadālambaṇatopi ca.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> Yathāvuttaniyāmena, bhūmīsvekāva jāyare;</p>

<p rend="gathalast">Cittuppādesu sabbattha, na tvevāsaññino matā.</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"> Ghānajivhākāyadhātu-nissitaṃ mānasaṃ tathā;</p>

<p rend="gathalast">Paṭighadvayamiccevamaṭṭha honteva kāmisu.</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> Cakkhusotañca viññāṇaṃ, manodhātu ca tīraṇaṃ;</p>

<p rend="gathalast">Kāmarūpesu jāyanti, yathāsambhavato dasa.</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> Voṭṭhabbakāmapuññāni, vippayuttāni diṭṭhiyā;</p>

<p rend="gathalast">Uddhaccasahitañceti, sabbatthetāni cuddasa.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> Kaṅkhitaṃ diṭṭhiyuttāni, suddhāvāsavivajjite;</p>

<p rend="gathalast">Sitañca rūpajavana-māruppāpāyavajjite.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> Kāmakriyā sahetū ca, uddhaṃ lokuttarattayaṃ;</p>

<p rend="gathalast">Catutthāruppajavanaṃ, sabbatthāpāyavajjite.</p>

<p rend="hangnum" n="271"><hi rend="paranum">271</hi><hi rend="dot">.</hi></p>

<p rend="gatha1"> Sesamāruppajavanaṃ, hitvāpāyaṃ yathākkamaṃ;</p>

<p rend="gathalast">Uddhamāruppabhūmiñca, jāyatīti vibhāvaye.</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> Sotāpattiphalādīni, cattārānuttarāni tu;</p>

<p rend="gathalast">Suddhāvāsamapāyañca, hitvā sabbattha jāyare.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> Suddhāvāsamapāyañca, hitvārūpañca sabbathā;</p>

<p rend="gathalast">Paṭhamānuttaro maggo, sesaṭṭhānesu jāyati.</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> Sattatiṃsa <pb ed="M" n="0.0025" /> apāyesu, kāmesīti pakāsitā;</p>

<p rend="gathalast">Pañcapaññāsa suddhesu, rūpesvekūnasattati.</p>

<p rend="hangnum" n="275"><hi rend="paranum">275</hi><hi rend="dot">.</hi></p>

<p rend="gatha1"> Chacattālīsa āruppe, uppajjanti yathārahaṃ;</p>

<p rend="gathalast">Iccevaṃ <hi rend="bold">bhūmibhedena,</hi> cittuppādā pakāsitā.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> Tihetusatte <pb ed="V" n="0.0027" /> sabbāni, dvihetukāhetuke pana;</p>

<p rend="gathalast">Parittāni vivajjetvā, ñāṇapākakriyājave.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> Puthujjanānaṃ sambhonti, diṭṭhiyuttañca kaṅkhitaṃ;</p>

<p rend="gathalast">Sotāpannāditiṇṇampi, phalaṃ hoti yathāsakaṃ.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> Vītarāgassa javanaṃ, kriyā cantimanuttaraṃ;</p>

<p rend="gathalast">Puthujjanāditiṇṇampi, paṭighaṃ samudīritaṃ.</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> Javā puthujjanādīnaṃ, catunnaṃ sesa sāsavā;</p>

<p rend="gathalast">Sāsavāvajjapākāni, pañcannamapi dīpaye.</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"> Puthujjanesu tesaṭṭhi, sotāpannādikadvaye;</p>

<p rend="gathalast">Ekūnasaṭṭhi cittāni, anāgāmikapuggale.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> Sattapaññāsa jāyanti, tepaññāsa anāsave;</p>

<p rend="gathalast">Maggaṭṭhesu sako maggo, <hi rend="bold">puggalesu ayaṃ nayo</hi>.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"> Tihetukāmacutiyā, sabbāpi paṭisandhiyo;</p>

<p rend="gathalast">Dvihetāhetucutiyā, kāmāvacarasandhiyo.</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> Rūpāvacaracutiyā, sahetupaṭisandhiyo;</p>

<p rend="gathalast">Āruppāruppacutiyā, heṭṭhimāruppavajjitā.</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"> Paṭisandhi tathā kāme, tihetupaṭisandhiyo;</p>

<p rend="gathalast">Bhavantīti ca medhāvī, <hi rend="bold">cutisandhinayaṃ naye</hi>.</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"> Cutiyānantaraṃ hoti, paṭisandhi tato paraṃ;</p>

<p rend="gatha1">Bhavaṅgaṃ taṃ pana chetvā, hoti āvajjanaṃ tato.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> Aniṭṭhe pāpapākāva, cakkhuviññāṇakādayo;</p>

<p rend="gathalast">Iṭṭhe tu puññapākāva, yathāsambhavato siyuṃ.</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"> Pubbe <pb ed="M" n="0.0026" /> vuttanayeneva, vīthicittāni yojaye;</p>

<p rend="gathalast">Pañcadvāre yathāyogaṃ, manodvāre ca paṇḍito.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> Santīraṇatadālamba-miṭṭhālambe <pb ed="V" n="0.0028" /> pavattati;</p>

<p rend="gathalast">Sukhitaṃ iṭṭhamajjhatte, aniṭṭhe ca upekkhitaṃ.</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> Sukhopetaṃ tadālambaṃ, upekkhākriyato paraṃ;</p>

<p rend="gathalast">Na hoti domanassamhā, somanassaṃ tu sabbadā.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"> Tathopekkhātadālambaṃ, sukhitakriyato paraṃ;</p>

<p rend="gathalast">Aññattha niyamo natthi, tadālambapavattiyā.</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> Somanassabhavaṅgassa, javane domanassite;</p>

<p rend="gathalast">Tadālambe asambhonte, upekkhātīraṇaṃ bhave.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> Parikammopacārānu-lomagotrabhuto paraṃ;</p>

<p rend="gathalast">Pañcamaṃ vā catutthaṃ vā, javanaṃ hoti appanā.</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"> Catujhānaṃ sukhopetaṃ, ñāṇayuttānanantaraṃ;</p>

<p rend="gathalast">Upekkhāñāṇayuttānaṃ, pañcamaṃ jāyate paraṃ.</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"> Puthujjanāna sekkhānaṃ, kāmapuññatihetuto;</p>

<p rend="gathalast">Tihetukāmakriyato, vītarāgānamappanā.</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> Āvajjapañcaviññāṇa-sampaṭicchanatīraṇaṃ;</p>

<p rend="gathalast">Paṭisandhicuti sabbā, rūpārūpādikappanā.</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"> Nirodhā vuṭṭhahantassa, upariṭṭhaphalaṃ dvayaṃ;</p>

<p rend="gathalast">Pañcābhiññā tathā maggā, ekacittakkhaṇā matā.</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"> Dvikkhattuṃ hi nirodhassa, samāpattikkhaṇe pana;</p>

<p rend="gathalast">Catutthāruppajavanaṃ, tadālambañca sabbathā.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> Dvikkhattuṃ vātha tikkhattuṃ, maggassānantaraṃ phalaṃ;</p>

<p rend="gathalast">Bhavaṅgādi ca voṭṭhabbaṃ, javanādi sakiṃ pana.</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> Tihetukāmajavanaṃ, appanāghaṭitaṃ pana;</p>

<p rend="gathalast">Tikkhattuṃ vā catukkhattuṃ, manodvāre pavattati.</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"> Chadvāresu <pb ed="M" n="0.0027" /><pb ed="V" n="0.0029" /> panaññattha, javanaṃ kāmadhātujaṃ;</p>

<p rend="gathalast">Pañca vāre cha vā satta, samuppajjati sambhavā.</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> Samāpattibhavaṅgesu, niyamo na samīrito;</p>

<p rend="gathalast">Vīthicittāvasāne tu, bhavaṅgaṃ cuti vā bhave.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> Iccānantarabhedena, cittuppādaṭṭhitiṃ cutiṃ;</p>

<p rend="gathalast">Ñatvā gaṇeyya saṅgayha, labbhamānavasā kathaṃ?</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"> Pañcadvārāvajjanato, dasa cittāni dīpaye;</p>

<p rend="gathalast">Sesāvajjanato pañca-cattālīsanti bhāsitaṃ.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"> Pañcaviññāṇato pāpavipākā sampaṭicchanā;</p>

<p rend="gathalast">Paramekaṃ duve puñña-vipākā sampaṭicchanā.</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> Santīraṇadvihetumhā, pākā dvādasa jāyare;</p>

<p rend="gathalast">Tihetukāmapākamhā, ekavīsati bhāsitaṃ.</p>

<p rend="hangnum" n="306"><hi rend="paranum">306</hi><hi rend="dot">.</hi></p>

<p rend="gatha1"> Rūpāvacarapākamhā, paramekūnavīsati;</p>

<p rend="gathalast">Navaṭṭhāruppapākamhā, satta cha vā yathākkamaṃ.</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"> Paṭighamhā tu satteva, sitamhā terasabravuṃ;</p>

<p rend="gathalast">Dvihetupuññāpuññamhā, ekavīsati bhāvaye.</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> Dvihetukāmakriyato, aṭṭhārasa upekkhakā;</p>

<p rend="gathalast">Sukhitamhā sattarasa, vibhāventi vicakkhaṇā.</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> Kāmapuññā tihetumhā, tettiṃseva upekkhakā;</p>

<p rend="gathalast">Sukhitamhā tipaññāsa, bhavantīti pakāsitaṃ.</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"> Tihetukāmakriyato, catuvīsatipekkhakā;</p>

<p rend="gathalast">Sukhitamhā tu dīpeyya, pañcavīsati paṇḍito.</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> Dasa rūpajavamhekādasa dvādasa terasa;</p>

<p rend="gathalast">Yathākkamaṃ pañcadasa, āruppā paridīpaye.</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> Phalamhā <pb ed="V" n="0.0030" /> cuddasevāhu, maggamhā tu sakaṃ phalaṃ;</p>

<p rend="gathalast"><hi rend="bold">Paraṃ saṅgaha</hi>miccevaṃ, vigaṇeyya visārado.</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"> Pañcadasamhādyāvajja-mekavīsatitoparaṃ <pb ed="M" n="0.0028" />;</p>

<p rend="gathalast">Ekamhā pañcaviññāṇaṃ, pañcamhā sampaṭicchanaṃ.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> Sukhasantīraṇaṃ hoti, pañcavīsatito paraṃ;</p>

<p rend="gathalast">Sambhonti sattatiṃsamhā, upekkhātīraṇadvayaṃ.</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> Bhavanti cattālīsamhā, sukhapākā dvihetukā;</p>

<p rend="gatha2">Tathekacattālīsamhā, sukhapākā dvihetukā;</p>

<p rend="gathalast">Tathekacattālīsamhā, upekkhāya samāyutā.</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"> Honti sattatito kāme,</p>

<p rend="gatha2">Sukhapākā tihetukā;</p>

<p rend="gatha3">Dvisattatimhā jāyanti,</p>

<p rend="gathalast">Upekkhāsahitā puna.</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"> Ekūnasaṭṭhito rūpā, pākā pākā arūpino;</p>

<p rend="gathalast">Kamāṭṭhacattālīsamhā, tathekadvitihīnato.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> Phaladvayaṃ catukkamhā, pañcamhāntaphaladvayaṃ;</p>

<p rend="gathalast">Tikā mahaggatā javā, maggā kāmajavā dvayā.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"> Cittuppādānamiccevaṃ, gaṇito <hi rend="bold">pubbasaṅgaho</hi>;</p>

<p rend="gathalast">Ñeyyoyaṃ <hi rend="bold">ṭhānabhedo</hi>ti, pubbāparaniyāmito.</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"> Rūpapākamahāpākā, manodhātu ca tīraṇaṃ;</p>

<p rend="gathalast">Rūpameva janentīti, vuttā ekūnavīsati.</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> Appanājavanaṃ sabbaṃ, mahaggatamanuttaraṃ;</p>

<p rend="gathalast">Iriyāpatharūpāni, janetīti samīritaṃ.</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> Voṭṭhabbaṃ <pb ed="V" n="0.0031" /> kāmajavanamabhiññā ca yathārahaṃ;</p>

<p rend="gathalast">Iriyāpathaviññattirūpānaṃ janakā siyuṃ.</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"> Pañcaviññāṇamāruppā, vipākā ca na kiñcipi;</p>

<p rend="gathalast">Sabbesaṃ paṭisandhī ca, cuti cārahato tathā.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"> Rūpādittayamiccevaṃ <pb ed="M" n="0.0029" />, samuṭṭhāpeti mānasaṃ;</p>

<p rend="gathalast">Uppajjamānameveti, ñeyyo <hi rend="bold">janakasaṅgaho</hi>.</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> Iti kiccādibhedesu, paccekasmiṃ pakāsitaṃ;</p>

<p rend="gathalast">Nayaṃ vuttānusārena, samāsetvā viyojaye.</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"> Panuṇṇasammohamalassa sāsane,</p>

<p rend="gatha2">Vikiṇṇavatthūhi suganthitaṃ nayaṃ;</p>

<p rend="gatha3">Pakiṇṇamogayha paratthaninnaye,</p>

<p rend="gathalast">Vitiṇṇakaṅkhāva bhavanti paṇḍitā.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> Bahunayavinibandhaṃ kullametaṃ gahetvā,</p>

<p rend="gatha2">Jinavacanasamuddaṃ kāmamogayha dhīrā;</p>

<p rend="gatha3">Hitasakalasamatthaṃ vatthusāraṃ haritvā,</p>

<p rend="gathalast">Hadaya ratanagabbhaṃ sādhu sampūrayanti.</p>

<p rend="centre">Iti nāmarūpaparicchede pakiṇṇakavibhāgo nāma</p>

<p rend="centre">Catuttho paricchedo.</p>

<p rend="chapter">5. Pañcamo paricchedo</p>

<p rend="title">Kammavibhāgo</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"> Vibhāgaṃ <pb ed="V" n="0.0032" /> pana kammānaṃ,</p>

<p rend="gatha2">Pavakkhāmi ito paraṃ;</p>

<p rend="gatha3">Kammapākakriyābhede,</p>

<p rend="gathalast">Amohāya samāsato.</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"> Kammapaccayakammanti, cetanāva samīritā;</p>

<p rend="gathalast">Tatthāpi nānakkhaṇikā, puññāpuññāva cetanā.</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> Deti pākamadhiṭṭhāya, sampayutte yathārahaṃ;</p>

<p rend="gathalast">Kammassāyūhanaṭṭhena, pavattattā hi cetanā.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"> Klesānusayasantāne <pb ed="M" n="0.0030" />, pākadhammā hi jāyare;</p>

<p rend="gathalast">Pahīnānusayānaṃ tu, kriyāmattaṃ pavattati.</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"> Mūlabhāvā ca sabbesaṃ, tathevāvajjanadvayaṃ;</p>

<p rend="gathalast">Janitāni ca kammehi, vipākāni pavattare.</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> Cittuppādavaseneva, kammaṃ tettiṃsadhā ṭhitaṃ;</p>

<p rend="gathalast">Kammacatukkabhedehi, vibhāveyya vicakkhaṇo.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> Paccuppannādikaṇhādi-janakādigarādito;</p>

<p rend="gathalast">Diṭṭhadhammādikāmādi-bhedā chadhā yathākkamaṃ.</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"> Yaṃ pāpaṃ sukhavokiṇṇaṃ, akicchena karīyati;</p>

<p rend="gathalast">Paccuppannasukhaṃ kammaṃ, āyatiṃ dukkhapākajaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> Kicchena dukkhavokiṇṇaṃ, yadi pāpaṃ karīyati;</p>

<p rend="gathalast">Paccuppanne ca taṃ dukkhaṃ, āyatiṃ dukkhapākajaṃ.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> Kicchena <pb ed="V" n="0.0033" /> dukkhavokiṇṇaṃ, yadi puññaṃ karīyati;</p>

<p rend="gathalast">Paccuppannamhi taṃ dukkhaṃ, āyatiṃ sukhapākajaṃ.</p>

<p rend="hangnum" n="338"><hi rend="paranum">338</hi><hi rend="dot">.</hi></p>

<p rend="gatha1"> Yaṃ puññaṃ sukhavokiṇṇaṃ, akicchena karīyati;</p>

<p rend="gathalast">Paccuppannasukhañceva, āyatiṃ sukhapākajaṃ.</p>

<p rend="hangnum" n="339"><hi rend="paranum">339</hi><hi rend="dot">.</hi></p>

<p rend="gatha1"> Visasaṃsaṭṭhamadhuraṃ, savisaṃ tittakaṃ tathā;</p>

<p rend="gathalast">Gomuttamadhubhesajja-miccopammaṃ yathākkamaṃ.</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> Samādāne vipāke ca, sukhadukkhappabheditaṃ;</p>

<p rend="gathalast">Kammamevaṃ catuddhāti, pakāsenti tathāgatā.</p>

<p rend="hangnum" n="341"><hi rend="paranum">341</hi><hi rend="dot">.</hi></p>

<p rend="gatha1"> Ānantariyakammādi, ekantakaṭukāvahaṃ;</p>

<p rend="gathalast">Kaṇhaṃ kaṇhavipākanti, kammaṃ duggatigāmikaṃ.</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> Paṭhamajjhānakammādi, ekantena sukhāvahaṃ;</p>

<p rend="gathalast">Sukkaṃ sukkavipākanti, kammaṃ saggūpapattikaṃ.</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> Vokiṇṇakamma <pb ed="M" n="0.0031" /> vokiṇṇa-sukhadukkhūpapattikaṃ;</p>

<p rend="gathalast">Kaṇhasukkaṃ kaṇhasukka-vipākanti samīritaṃ.</p>

<p rend="hangnum" n="344"><hi rend="paranum">344</hi><hi rend="dot">.</hi></p>

<p rend="gatha1"> Akaṇhasukkamīrenti, akaṇhasukkapākadaṃ;</p>

<p rend="gathalast">Kammaṃ lokuttaraṃ loke, gatikammakkhayāvahaṃ.</p>

<p rend="hangnum" n="345"><hi rend="paranum">345</hi><hi rend="dot">.</hi></p>

<p rend="gatha1"> Iti vaṭṭappavattamhi, klesavodānabheditaṃ;</p>

<p rend="gathalast">Kammakkhayena saṅgayha, catudhā kammamīritaṃ.</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> Janakañcevupatthambha-mupapīḷopaghātakaṃ;</p>

<p rend="gathalast">Catudhā kiccabhedena, kammamevaṃ pavuccati.</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> Janeti janakaṃ pākaṃ, taṃ chindatupapīḷakaṃ;</p>

<p rend="gathalast">Taṃ pavattetupatthambhaṃ, taṃ ghātetopaghātakaṃ.</p>

<p rend="hangnum" n="348"><hi rend="paranum">348</hi><hi rend="dot">.</hi></p>

<p rend="gatha1"> Karoti attano pāka-ssāvakāsanti bhāsitaṃ;</p>

<p rend="gathalast">Pākadāyakakammaṃ tu, yaṃ kiñci janakaṃ bhave.</p>

<p rend="hangnum" n="349"><hi rend="paranum">349</hi><hi rend="dot">.</hi></p>

<p rend="gatha1"> Bādhamānakakammaṃ <pb ed="V" n="0.0034" /> tu, taṃ pākamupapīḷakaṃ;</p>

<p rend="gathalast">Upaghātakamīrenti, tadupacchedakaṃpare.</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> Garukāsannamāciṇṇaṃ, kaṭattākammunā saha;</p>

<p rend="gathalast">Kammaṃ catubbidhaṃ pāka-pariyāyappabhedato.</p>

<p rend="hangnum" n="351"><hi rend="paranum">351</hi><hi rend="dot">.</hi></p>

<p rend="gatha1"> Mahaggatānantariyaṃ, garukammanti vuccati;</p>

<p rend="gathalast">Kataṃ cintitamāsanna-māsannamaraṇena tu.</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> Bāhullena samāciṇṇamāciṇṇanti pavuccati;</p>

<p rend="gathalast">Sesaṃ puññamapuññañca, kaṭattākammamīritaṃ.</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> Diṭṭhadhamme vedanīyamupapajjāpare tathā;</p>

<p rend="gathalast">Pariyāyavedanīyamiti cāhosikammunā.</p>

<p rend="hangnum" n="354"><hi rend="paranum">354</hi><hi rend="dot">.</hi></p>

<p rend="gatha1"> Pākakālavasenātha, kālātītavasena ca;</p>

<p rend="gathalast">Catudhevampi akkhātaṃ, kammamādiccabandhunā.</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> Diṭṭhadhamme vedanīyaṃ, paṭhamaṃ javanaṃ bhave;</p>

<p rend="gathalast">Aladdhāsevanattāva, asamatthaṃ bhavantare.</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> Vedanīyaṃ <pb ed="M" n="0.0032" /> tupapajjapariyosānamīritaṃ;</p>

<p rend="gathalast">Pariniṭṭhitakammattā, vipaccati anantare.</p>

<p rend="hangnum" n="357"><hi rend="paranum">357</hi><hi rend="dot">.</hi></p>

<p rend="gatha1"> Sesāni vedanīyāni, pariyāyāpare pana;</p>

<p rend="gathalast">Laddhāsevanato pākaṃ, janenti sati paccaye.</p>

<p rend="hangnum" n="358"><hi rend="paranum">358</hi><hi rend="dot">.</hi></p>

<p rend="gatha1"> Vuccantāhosikammāni, kālātītāni sabbathā;</p>

<p rend="gathalast">Ucchinnataṇhāmūlāni, paccayālābhato tathā.</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> Catudhā puna kāmādibhūmibhedena bhāsitaṃ;</p>

<p rend="gathalast">Puññāpuññavasā dvedhā, <hi rend="bold">kāmāvacarikaṃ</hi> bhave.</p>

<p rend="hangnum" n="360"><hi rend="paranum">360</hi><hi rend="dot">.</hi></p>

<p rend="gatha1"> Apuññaṃ tattha sāvajja-maniṭṭhaphaladāyakaṃ;</p>

<p rend="gathalast">Taṃ kammaphassadvārehi, duvidhaṃ sampavattati.+</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> Kāyadvāraṃ <pb ed="V" n="0.0035" /> vacīdvāraṃ, manodvāranti tādinā;</p>

<p rend="gathalast">Kammadvārattayaṃ vuttaṃ, phassadvārā cha dīpitā.</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> Kammadvāre manodvāre, pañcadvārā samohitā;</p>

<p rend="gathalast">Phassadvāramanodvāraṃ, kammadvārattayaṃ kataṃ.</p>

<p rend="hangnum" n="363"><hi rend="paranum">363</hi><hi rend="dot">.</hi></p>

<p rend="gatha1"> Tathā hi kāyaviññattiṃ, janetvā jātacetanā;</p>

<p rend="gathalast">Kāyakammaṃ vacīkammaṃ, vacībhedapavattikā.</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> Viññattidvayasampattā, manokammanti vuccati;</p>

<p rend="gathalast">Bhedoyaṃ pariyāyena, kammānamiti dīpito.</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> Pāṇaghātādikaṃ kammaṃ, kāye bāhullavuttito;</p>

<p rend="gathalast">Kāyakammaṃ vacīkammaṃ, musāvādādikaṃ tathā.</p>

<p rend="hangnum" n="366"><hi rend="paranum">366</hi><hi rend="dot">.</hi></p>

<p rend="gatha1"> Abhijjhādi manokammaṃ, tīsu dvāresu jāyati;</p>

<p rend="gathalast">Dvīsu dvāresu sesāni, bhedoyaṃ paramatthato.</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> Phassadvāramanodvāre, viññattidvayamīritaṃ;</p>

<p rend="gathalast">Pañcadvāre dvayaṃ natthi, ayamettha vinicchayo.</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> Akkhantiñāṇa kosajjaṃ, dussilyaṃ muṭṭhasaccatā;</p>

<p rend="gathalast">Iccāsaṃvarabhedena, aṭṭhadvāresu jāyati.</p>

<p rend="hangnum" n="369"><hi rend="paranum">369</hi><hi rend="dot">.</hi></p>

<p rend="gatha1"> Kammadvārattayañceva <pb ed="M" n="0.0033" />, pañcadvārā tathāpare;</p>

<p rend="gathalast">Asaṃvarānaṃ pañcannaṃ, aṭṭha dvārā pakāsitā.</p>

<p rend="hangnum" n="370"><hi rend="paranum">370</hi><hi rend="dot">.</hi></p>

<p rend="gatha1"> Tattha kammapathappattaṃ, paṭisandhiphalāvahaṃ;</p>

<p rend="gathalast">Pāṇaghātādibhedena, dasadhā sampavattati.</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> Pāṇātipāto pharusaṃ, byāpādo ca tathāparo;</p>

<p rend="gathalast">Iccevaṃ tividhaṃ kammaṃ, dosamūlehi jāyati.</p>

<p rend="hangnum" n="372"><hi rend="paranum">372</hi><hi rend="dot">.</hi></p>

<p rend="gatha1"> Micchācāro abhijjhā ca, micchādiṭṭhi tathāparā;</p>

<p rend="gathalast">Iccevaṃ tividhaṃ kammaṃ, lobhamūlehi jāyati.</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> Theyyādānaṃ <pb ed="V" n="0.0036" /> musāvādo, pisuṇaṃ samphalāpanaṃ;</p>

<p rend="gathalast">Kammaṃ catubbidhammetaṃ, dvimūlehi pavattati.</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> Chandādosā bhayā mohā, pāpaṃ kubbanti pāṇino;</p>

<p rend="gathalast">Tasmā chandādibhedena, cattālīsavidhaṃ bhave.</p>

<p rend="hangnum" n="375"><hi rend="paranum">375</hi><hi rend="dot">.</hi></p>

<p rend="gatha1"> Iccāpuññaṃ pakāsenti, caturāpāyasādhakaṃ;</p>

<p rend="gathalast">Aññatthāpi pavattamhi, vipattiphalasādhanaṃ.</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> Tividhaṃ pana puññaṃ tu, anavajjiṭṭhapākadaṃ;</p>

<p rend="gathalast">Dānaṃ sīlaṃ bhāvanā ca, tīsu dvāresu jāyati.</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> Mahattagāravā snehā, dayā saddhupakārato;</p>

<p rend="gathalast">Bhogajīvābhayadhammaṃ, dadato dānamīritaṃ.</p>

<p rend="hangnum" n="378"><hi rend="paranum">378</hi><hi rend="dot">.</hi></p>

<p rend="gatha1"> Puññamācāravāritta-vattamārabbha kubbato;</p>

<p rend="gathalast">Pāpā ca viramantassa, hoti sīlamayaṃ tadā.</p>

<p rend="hangnum" n="379"><hi rend="paranum">379</hi><hi rend="dot">.</hi></p>

<p rend="gatha1"> Dānasīlavinimuttaṃ, bhāvanāti pavuccati;</p>

<p rend="gathalast">Puññaṃ bhāventi santāne, yasmā tena hitāvahaṃ.</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> Janetvā kāyaviññattiṃ, yadā puññaṃ karīyati;</p>

<p rend="gathalast">Kāyakammaṃ tadā hoti, dānaṃ sīlañca bhāvanā.</p>

<p rend="hangnum" n="381"><hi rend="paranum">381</hi><hi rend="dot">.</hi></p>

<p rend="gatha1"> Vacīviññattiyā <pb ed="M" n="0.0034" /> saddhiṃ, yadā puññaṃ karīyati;</p>

<p rend="gathalast">Vacīkammaṃ manokammaṃ, vinā viññattiyā kataṃ.</p>

<p rend="hangnum" n="382"><hi rend="paranum">382</hi><hi rend="dot">.</hi></p>

<p rend="gatha1"> Taṃtaṃdvārikamevāhu, taṃtaṃdvārikapāpato;</p>

<p rend="gathalast">Viramantassa viññattiṃ, vinā vā saha vā puna.</p>

<p rend="hangnum" n="383"><hi rend="paranum">383</hi><hi rend="dot">.</hi></p>

<p rend="gatha1"> Dānaṃ sīlaṃ bhāvanā ca, veyyāvaccāpacāyanā;</p>

<p rend="gatha2">Pattānumodanā patti-dānaṃ dhammassa desanā;</p>

<p rend="gathalast">Savanaṃ diṭṭhijukamma-miccevaṃ dasadhā ṭhitaṃ.</p>

<p rend="hangnum" n="384"><hi rend="paranum">384</hi><hi rend="dot">.</hi></p>

<p rend="gatha1"> Kāmapuññaṃ <pb ed="V" n="0.0037" /> pakāsenti, kāme sugatisādhakaṃ;</p>

<p rend="gathalast">Aññatthāpi pavattamhi, sampattiphalasādhakaṃ.</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> Cittuppādappabhedena, kammaṃ vīsatidhā ṭhitaṃ;</p>

<p rend="gathalast">Kāmāvacaramiccevaṃ, vibhāventi vibhāvino.</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"><hi rend="bold">Rūpāvacarikaṃ</hi> kamma-mappanābhāvanāmayaṃ;</p>

<p rend="gathalast">Kasiṇādikamārabbha, manodvāre pavattati.</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> Pathavāpo ca tejo ca,</p>

<p rend="gatha2">Vāyo nīlañca pītakaṃ;</p>

<p rend="gatha3">Lohitodātamākāsaṃ,</p>

<p rend="gathalast">Ālokoti visāradā.</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"><hi rend="bold">Kasiṇāni dasī</hi>renti, ādikammikayogino;</p>

<p rend="gathalast">Uddhumātaṃ vinīlañca, vipubbakaṃ vikhāditaṃ.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> Vicchiddakañca vikkhittaṃ, hatavikkhittalohitaṃ;</p>

<p rend="gathalast">Puḷavaṃ aṭṭhikañceti, <hi rend="bold">asubhaṃ dasadhā</hi> ṭhitaṃ.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> Buddhe dhamme ca saṅghe ca, sīle cāge ca attano;</p>

<p rend="gathalast">Devatopasamāyañca, vuttānussatibhāvanā.</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> Maraṇe sati nāmekā, tathā kāyagatāsati;</p>

<p rend="gathalast">Ānāpānasaticcevaṃ, <hi rend="bold">dasadhānussatī</hi>ritā.</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> Mettā <pb ed="M" n="0.0035" /> karuṇā muditā, upekkhā bhāvanāti ca;</p>

<p rend="gathalast">Catubrahmavihārā ca, <hi rend="bold">appamaññā</hi>ti bhāsitā.</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"><hi rend="bold">Āhāre</hi> tu <hi rend="bold">paṭikkūla-saññe</hi>kāti pakāsitā;</p>

<p rend="gathalast"><hi rend="bold">Catudhātuvavatthānaṃ,</hi> catudhātupariggaho.</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"><hi rend="bold">Cattāroruppakā</hi> ceti, cattālīsa samāsato;</p>

<p rend="gathalast">Kammaṭṭhānāni vuttāni, samathe bhāvanānaye.</p>

<p rend="hangnum" n="395"><hi rend="paranum">395</hi><hi rend="dot">.</hi></p>

<p rend="gatha1"> Ānāpānañca <pb ed="V" n="0.0038" /> kasiṇaṃ, pañcakajjhānikaṃ tahiṃ;</p>

<p rend="gathalast">Paṭhamajjhānikā vuttā, koṭṭhāsāsubhabhāvanā.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> Mettādayo catujjhānā, upekkhā pañcamī matā;</p>

<p rend="gathalast">Āruppāruppakā sesā, upacārasamādhikā.</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> Kasiṇāsubhakoṭṭhāse,</p>

<p rend="gatha2">Ānāpāne ca jāyati;</p>

<p rend="gatha3">Paṭibhāgo tamārabbha,</p>

<p rend="gathalast">Tattha vattati appanā.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> Kammaṭṭhānesu sesesu, paṭibhāgo na vijjati;</p>

<p rend="gathalast">Tathā hi sattavohāre, appamaññā pavattare.</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> Kasiṇugghāṭimākāsaṃ, paṭhamāruppamānasaṃ;</p>

<p rend="gathalast">Paṭhamāruppakābhāva-mākiñcaññañca gocaraṃ.</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> Āruppā sampavattanti, ālambitvā yathākkamaṃ;</p>

<p rend="gathalast">Aññattha pana sabbattha, nappavattati appanā.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> Parikammaṃ parikamma-samādhi ca tato paraṃ;</p>

<p rend="gathalast">Upacārappanā ceti, bhāvanāyaṃ catubbidhaṃ.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> Parikammanimittañca, uggaho ca tato paraṃ;</p>

<p rend="gathalast">Paṭibhāgoti tīṇeva, nimittāni pakāsayuṃ.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> Nimittaṃ gaṇhato pubba-mādikammikayogino;</p>

<p rend="gathalast">Parikammanimittanti, kasiṇādikamīritaṃ.</p>

<p rend="hangnum" n="404"><hi rend="paranum">404</hi><hi rend="dot">.</hi></p>

<p rend="gatha1"> Tasmiṃ <pb ed="M" n="0.0036" /> pana nimittamhi, ārabhantassa bhāvanaṃ;</p>

<p rend="gathalast">Paṭhamaṃ parikammanti, bhāvanāpi pavuccati.</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> Cittenuggahite tasmiṃ, manodvāre vibhāvite;</p>

<p rend="gathalast">Taduggahanimittaṃ tu, samuppannanti vuccati.</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> Pañcadvāravinimuttā <pb ed="V" n="0.0039" />, tamārabbha samāhitā;</p>

<p rend="gathalast">Parikammasamādhīti, bhāvanā sā pakāsitā.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> Uggahākārasambhūtaṃ, vatthudhammavimuccitaṃ;</p>

<p rend="gathalast">Paṭibhāganimittanti, bhāvanāmayamīritaṃ.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> Rūpādivisayaṃ hitvā, tamārabbha tato paraṃ;</p>

<p rend="gathalast">Bhavaṅgantaritaṃ hutvā, manodvāraṃ pavattati.</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> Sikhāpattasamādhāna-mupaklesavimuccitaṃ;</p>

<p rend="gathalast">Upacārasamādhīti, kāmāvacaramīritaṃ.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> Paṭibhāganimittamhi, upacārasamādhito;</p>

<p rend="gathalast">Bhāvanābalanipphannā, samuppajjati appanā.</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> Purimaṃ purimaṃ katvā, vasībhūtaṃ tato paraṃ;</p>

<p rend="gathalast">Oḷārikaṅgamohāya, sukhumaṅgappavattiyā.</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> Appanā padahantassa, pavattati yathākkamaṃ;</p>

<p rend="gathalast">Vitakkādivinimuttā, vicārādisamāyutā.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> Āvajjanā ca vasitā, taṃsamāpajjanā tathā;</p>

<p rend="gathalast">Vuṭṭhānādhiṭṭhānā pacca-vekkhaṇāti ca pañcadhā.</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> Vitakkañca vicārañca, sahātikkamato pana;</p>

<p rend="gathalast">Catukkajjhānamappeti, pañcakañca visuṃ visuṃ.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> Appanāya ca paccekajhānassāpi visuṃ visuṃ;</p>

<p rend="gathalast">Icchitabbā hi sabbattha, parikammādibhāvanā.</p>

<p rend="hangnum" n="416"><hi rend="paranum">416</hi><hi rend="dot">.</hi></p>

<p rend="gatha1"> Taṃ parittaṃ majjhimañca, paṇītanti vibhajjati;</p>

<p rend="gathalast">Vimokkho ca vasībhūtamabhibhāyatananti ca.</p>

<p rend="hangnum" n="417"><hi rend="paranum">417</hi><hi rend="dot">.</hi></p>

<p rend="gatha1"> Parittādi <pb ed="M" n="0.0037" /> parittādigocaranti catubbidhaṃ;</p>

<p rend="gathalast">Dukkhāpaṭipadaṃ dandhābhiññamiccādito tathā.</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> Taṃ <pb ed="V" n="0.0040" /> chandacittavīriyavīmaṃsādhippateyyato;</p>

<p rend="gathalast">Visesaṭṭhitinibbedhahānabhāgiyatopi ca.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> Pañcadhā jhānabhedena, catudhālambabhedato;</p>

<p rend="gathalast">Samādhibhāvanāpuññamappanāpattamīritaṃ.</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> Iti vikkhambhitaklesaṃ, rūpalokūpapattikaṃ;</p>

<p rend="gathalast">Rūpāvacarakammanti, vibhāventi visāradā.</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"><hi rend="bold">Arūpāvacarakammaṃ,</hi> catudhāruppasādhanaṃ;</p>

<p rend="gathalast">Rūpadhammavibhāgena, bhāvitanti pavuccati.</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> Catupārisuddhisīlaṃ, dhutaṅgaparivāritaṃ;</p>

<p rend="gathalast">Sīlavisuddhisaṅkhātaṃ, pūrayitvā tato paraṃ.</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> Patvā cittavisuddhiñca, sopacārasamādhikaṃ;</p>

<p rend="gathalast">Tathā diṭṭhivisuddhiñca, nāmarūpapariggahaṃ.</p>

<p rend="hangnum" n="424"><hi rend="paranum">424</hi><hi rend="dot">.</hi></p>

<p rend="gatha1"> Kaṅkhāvitaraṇaṃ nāma, paccayaṭṭhitidassanaṃ;</p>

<p rend="gathalast">Visodhetvā maggāmagga-ñāṇadassanameva ca.</p>

<p rend="hangnum" n="425"><hi rend="paranum">425</hi><hi rend="dot">.</hi></p>

<p rend="gatha1"> Tato paraṃ vipassanto, visuddhīsu samāhito;</p>

<p rend="gathalast">Sampādetvā paṭipadā-ñāṇadassanamuttamaṃ.</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> Tato pappoti medhāvī, visuddhiṃ ñāṇadassanaṃ;</p>

<p rend="gathalast">Catumaggasamaññātaṃ, sāmaññaphaladāyakaṃ.</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> Chabbisuddhikamenevaṃ, bhāvetabbaṃ yathākkamaṃ;</p>

<p rend="gathalast"><hi rend="bold">Kammaṃ lokuttaraṃ</hi> nāma, sabbadukkhakkhayāvahaṃ.</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> Iti channaṃ catukkānaṃ, vasā kammaṃ vibhāvaye;</p>

<p rend="gathalast">Yena kammavisesena, santānamabhisaṅkhataṃ.</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> Bhūmībhavayonigatiṭhitivāsesu sambhavā;</p>

<p rend="gathalast">Paṭisandhādibhāvena, pākāya parivattati.</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> Sāyaṃ <pb ed="M" n="0.0038" /><pb ed="V" n="0.0041" /> kammasamaññātā, kammajāni yathārahaṃ;</p>

<p rend="gathalast">Janeti rūpārūpāni, manosañcetanā kathaṃ.</p>

<p rend="hangnum" n="431"><hi rend="paranum">431</hi><hi rend="dot">.</hi></p>

<p rend="gatha1"><hi rend="bold">Bhūmi</hi> lokuttarā ceva, lokiyāti dvidhā ṭhitā;</p>

<p rend="gathalast">Parittā ca mahaggatā, appamāṇāti bheditā.</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> Ekādasa kāmabhavā, bhavā soḷasa rūpino;</p>

<p rend="gathalast">Cattāroruppakā ceti, tividho <hi rend="bold">bhava</hi> saṅgaho.</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> Asaññeko bhavo neva-</p>

<p rend="gatha2">Saññināsaññiko bhavo;</p>

<p rend="gatha3">Sabbo saññibhavo seso,</p>

<p rend="gathalast">Evampi tividho bhavo.</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> Āruppā catuvokārā, ekavokārasaññino;</p>

<p rend="gathalast">Pañcavokārako nāma, bhavo seso pavuccati.</p>

<p rend="hangnum" n="435"><hi rend="paranum">435</hi><hi rend="dot">.</hi></p>

<p rend="gatha1"> Niraye hoti deve ca, yonekā opapātikā;</p>

<p rend="gathalast">Aṇḍajā jalābujā ca, saṃsedajopapātikā.</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> Petaloke tiracchāne, bhummadeve ca mānuse;</p>

<p rend="gathalast">Asure ca bhavantevaṃ, catudhā <hi rend="bold">yoni</hi> saṅgahā.</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"><hi rend="bold">Gatiyo</hi> nirayaṃ petā, tiracchānā ca mānavā;</p>

<p rend="gathalast">Sabbe devāti pañcāha, pañcanimmalalocano.</p>

<p rend="hangnum" n="438"><hi rend="paranum">438</hi><hi rend="dot">.</hi></p>

<p rend="gatha1"> Tāvatiṃsesu devesu, vepacittāsurā gatā;</p>

<p rend="gathalast">Kālakañcāsurā nāma, gatā petesu sabbathā.</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> Sandhisaññāya nānattā, kāyassāpi ca nānato;</p>

<p rend="gathalast">Nānattakāyasaññīti, kāmasuggatiyo matā.</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> Paṭhamajjhānabhūmī ca, caturāpāyabhūmiyo;</p>

<p rend="gathalast">Nānattakāyaekatta-saññīti samudīritā.</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> Ekattakāyanānatta-saññī <pb ed="V" n="0.0042" /> dutiyabhūmikā;</p>

<p rend="gathalast">Ekattakāyaekatta-saññī uparirūpino.</p>

<p rend="hangnum" n="442"><hi rend="paranum">442</hi><hi rend="dot">.</hi></p>

<p rend="gatha1"><hi rend="bold">Viññāṇaṭṭhitiyo</hi><pb ed="M" n="0.0039" /> satta, tīhāruppehi heṭṭhato;</p>

<p rend="gathalast">Asaññettha na gaṇhanti, viññāṇābhāvato sadā.</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"> Catutthāruppabhūmiñca, paṭuviññāṇahānito;</p>

<p rend="gathalast">Taṃ dvayampi gahetvāna, <hi rend="bold">sattāvāsā</hi> naveritā.</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"> Devā manussāpāyāti, tividhā kāmadhātuyo;</p>

<p rend="gathalast">Paṭhamajjhānabhūmādi-bhedā bhūmi catubbidhā.</p>

<p rend="hangnum" n="445"><hi rend="paranum">445</hi><hi rend="dot">.</hi></p>

<p rend="gatha1"> Paṭhamāruppādibhedā, catudhāruppadhātuyo;</p>

<p rend="gathalast">Sotāpannādibhedena, catudhānuttarā matā.</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> Nirayādippabhedena, bhinnā paccekato puna;</p>

<p rend="gathalast">Ekatiṃsavidhā honti, sattānaṃ jātibhūmiyo.</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"> Evaṃ bhūmādibhedesu, sattā jāyanti sāsavā;</p>

<p rend="gathalast">Kammāni ca vipaccanti, yathāsambhavato kathaṃ;</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"> Apāyamhā cutā sattā, kāmadhātumhi jāyare;</p>

<p rend="gathalast">Sabbaṭṭhānesu jāyanti, sesakāmabhavā cutā.</p>

<p rend="hangnum" n="449"><hi rend="paranum">449</hi><hi rend="dot">.</hi></p>

<p rend="gatha1"> Suddhāvāsā cutā suddhā-vāsesupari jāyare;</p>

<p rend="gathalast">Asaññimhā cutā kāma-sugatimhopapajjare.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> Sesarūpā cutā sattā, jāyantāpāyavajjite;</p>

<p rend="gathalast">Āruppatopari kāma-sugatimhi tahimpi ca.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> Puthujjanāva jāyanti, asaññāpāyabhūmisu;</p>

<p rend="gathalast">Suddhāvāsesu jāyanti, anāgāmikapuggalā.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> Vehapphale akaniṭṭhe, bhavagge ca patiṭṭhitā;</p>

<p rend="gathalast">Na punaññattha jāyanti, sabbe ariyapuggalā.</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> Brahmalokagatā <pb ed="V" n="0.0043" /> heṭṭhā, ariyā nopapajjare;</p>

<p rend="gathalast">Dukkhamūlasamucchedā, parinibbantināsavā.</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> Jāyantānañca jātāna-miti vuttaniyāmato;</p>

<p rend="gathalast">Pavattātītakaṃ kammaṃ, paṭisandhipavattiyaṃ.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> Arūpaṃ <pb ed="M" n="0.0040" /> catuvokāre, rūpameva asaññisu;</p>

<p rend="gathalast">Janeti rūpārūpāni, pañcavokārabhūmiyaṃ.</p>

<p rend="hangnum" n="456"><hi rend="paranum">456</hi><hi rend="dot">.</hi></p>

<p rend="gatha1"> Āruppānuttaraṃ kammaṃ, pākameva vipaccati;</p>

<p rend="gathalast">Kaṭattārūpapākāni, kāmarūpaniyāmitaṃ.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> Kālopadhippayogānaṃ, gatiyā ca yathārahaṃ;</p>

<p rend="gathalast">Sampattiñca vipattiñca, kammamāgamma paccati.</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> Apāye sandhimuddhacca-hīnā datvā pavattiyaṃ;</p>

<p rend="gathalast">Sabbāpi pañcavokāre, dvādasāpuññacetanā.</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> Sattākusalapākāni, vipaccanti yathārahaṃ;</p>

<p rend="gathalast">Kāmāvacarapuññāni, kāmesugatiyaṃ pana.</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> Sahetukāni pākāni, paṭisandhipavattiyaṃ;</p>

<p rend="gathalast">Janenti pañcavokāre, ahetupi yathārahaṃ.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> Tihetupuññamukkaṭṭhaṃ, paṭisandhiṃ tihetukaṃ;</p>

<p rend="gathalast">Datvā soḷasa pākāni, pavatte tu vipaccati.</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> Tihetukomakukkaṭṭhaṃ, dvihetu ca dvihetukaṃ;</p>

<p rend="gathalast">Sandhiṃ deti pavatte tu, tihetukavivajjitaṃ.</p>

<p rend="hangnum" n="463"><hi rend="paranum">463</hi><hi rend="dot">.</hi></p>

<p rend="gatha1"> Dvihetukomakaṃ puññaṃ, paṭisandhimahetukaṃ;</p>

<p rend="gathalast">Datvāhetukapākāni, pavatte tu vipaccati.</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> Asaṅkhāraṃ sasaṅkhāra-vipākāni na paccati;</p>

<p rend="gathalast">Sasaṅkhāramasaṅkhāra-vipākānīti kecana.</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> Parittaṃ <pb ed="V" n="0.0044" /> paṭhamajjhānaṃ, majjhimañca paṇītakaṃ;</p>

<p rend="gathalast">Bhāvetvā jāyare brahma-pārisajjādi tīsupi.</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> Tatheva dutiyajjhānaṃ, tatiyañca yathākkamaṃ;</p>

<p rend="gathalast">Bhāvetvā jāyare jhānaṃ, parittābhādi tīsupi.</p>

<p rend="hangnum" n="467"><hi rend="paranum">467</hi><hi rend="dot">.</hi></p>

<p rend="gatha1"> Tathā catutthaṃ tividhaṃ, bhāvetvāna samāhitā;</p>

<p rend="gathalast">Parittasubhādikesu, tīsu jāyanti yogino.</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> Pañcamaṃ <pb ed="M" n="0.0041" /> pana bhāvetvā, honti vehapphalūpagā;</p>

<p rend="gathalast">Saññāvirāgaṃ bhāvetvā, asaññīsūpapajjare.</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> Suddhāvāsesu jāyanti, anāgāmikapuggalā;</p>

<p rend="gathalast">Āruppāni tu bhāvetvā, āruppesu yathākkamaṃ.</p>

<p rend="hangnum" n="470"><hi rend="paranum">470</hi><hi rend="dot">.</hi></p>

<p rend="gatha1"> Evaṃ mahaggataṃ puññaṃ, yathābhūmivavatthitaṃ;</p>

<p rend="gathalast">Janeti sadisaṃ pākaṃ, paṭisandhipavattiyaṃ.</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> Lokuttarāni puññāni, uppannānantaraṃ pana;</p>

<p rend="gathalast">Samāpattikkhaṇe ceva, janenti sadisaṃ phalaṃ.</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> Mahaggatānantariyaṃ, paripakkasabhāvato;</p>

<p rend="gathalast">Anantarabhavātītaṃ, kālātītaṃ na paccati.</p>

<p rend="hangnum" n="473"><hi rend="paranum">473</hi><hi rend="dot">.</hi></p>

<p rend="gatha1"> Sukhumālasabhāvā ca, sukhumattā mahaggatā;</p>

<p rend="gathalast">Santāne na vipaccanti, paṭipakkhehi dūsite.</p>

<p rend="hangnum" n="474"><hi rend="paranum">474</hi><hi rend="dot">.</hi></p>

<p rend="gatha1"> Samānāsevane laddhe, vijjamāne mahabbale;</p>

<p rend="gathalast">Aladdhā tādisaṃ hetuṃ, abhiññā na vipaccati.</p>

<p rend="hangnum" n="475"><hi rend="paranum">475</hi><hi rend="dot">.</hi></p>

<p rend="gatha1"> Sakaṃ bhūmimatītānaṃ, na vipaccatānuttaraṃ;</p>

<p rend="gathalast">Kammantarassadhiṭṭhānā, santānasseti dīpitaṃ.</p>

<p rend="hangnum" n="476"><hi rend="paranum">476</hi><hi rend="dot">.</hi></p>

<p rend="gatha1"> Iti tettiṃsa kammāni, pākā chattiṃsa bhāsitā;</p>

<p rend="gathalast">Cittuppādā kriyā sesā, kriyāmattappavattito.</p>

<p rend="hangnum" n="477"><hi rend="paranum">477</hi><hi rend="dot">.</hi></p>

<p rend="gatha1"> Cittuppādavasenevamekūnanavutīvidhā <pb ed="V" n="0.0045" />;</p>

<p rend="gathalast">Tepaññāsa sabhāvena, cittacetasikā matā.</p>

<p rend="hangnum" n="478"><hi rend="paranum">478</hi><hi rend="dot">.</hi></p>

<p rend="gatha1"> Iti cittaṃ cetasikaṃ, nibbānanti naruttaro;</p>

<p rend="gathalast">Nāmaṃ tidhā pakāsesi, cakkhumā vadataṃ varo.</p>

<p rend="hangnum" n="479"><hi rend="paranum">479</hi><hi rend="dot">.</hi></p>

<p rend="gatha1"> Iti kammavipākapaṇḍitā, mitakammavipākasāsane;</p>

<p rend="gathalast">Hitakammavipākapāragū, catukammavipākamabravuṃ.</p>

<p rend="hangnum" n="480"><hi rend="paranum">480</hi><hi rend="dot">.</hi></p>

<p rend="gatha1"> Yatthāyaṃ <pb ed="M" n="0.0042" /> paramatthavatthuniyame tulyena bāhulyato,</p>

<p rend="gatha2">Atthānatthavicāraṇaṃ pati jano sammohamāpādito;</p>

<p rend="gatha3">Buddho bodhitale yamāha sugato gantvāna devālayaṃ,</p>

<p rend="gathalast">Svāyaṃ kammavipākanicchayanayo saṅkhepato dīpito.</p>

<p rend="centre">Iti nāmarūpaparicchede kammavibhāgo nāma</p>

<p rend="centre">Pañcamo paricchedo.</p>

<p rend="chapter">6. Chaṭṭho paricchedo</p>

<p rend="title">Rūpavibhāgo</p>

<p rend="hangnum" n="481"><hi rend="paranum">481</hi><hi rend="dot">.</hi></p>

<p rend="gatha1"> Iti pañcapariccheda-paricchinnatthasaṅgahaṃ;</p>

<p rend="gathalast">Nāmadhammamasesena, vibhāvetvā sabhāvato.</p>

<p rend="hangnum" n="482"><hi rend="paranum">482</hi><hi rend="dot">.</hi></p>

<p rend="gatha1"> Sappabhedaṃ pavakkhāmi, rūpadhammamito paraṃ;</p>

<p rend="gathalast">Bhūtopādāyabhedena, duvidhampi pakāsitaṃ.</p>

<p rend="hangnum" n="483"><hi rend="paranum">483</hi><hi rend="dot">.</hi></p>

<p rend="gatha1"> Uddesalakkhaṇādīhi, vibhāgajanakā tathā;</p>

<p rend="gathalast">Kalāpuppattito cāpi, yathānukkamato kathaṃ?</p>

<p rend="hangnum" n="484"><hi rend="paranum">484</hi><hi rend="dot">.</hi></p>

<p rend="gatha1"> Ruppatīti <pb ed="V" n="0.0046" /> bhave rūpavikārappaccayesati;</p>

<p rend="gathalast">Rūparūpaṃ tathā rūpapariyāpannatoparaṃ.</p>

<p rend="hangnum" n="485"><hi rend="paranum">485</hi><hi rend="dot">.</hi></p>

<p rend="gatha1"> Bhūtarūpaṃ tu pathavī, āpo tejo tathāparo;</p>

<p rend="gathalast">Vāyo ca bhavatūpādārūpametthāti bhāsitaṃ.</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> Bhūtarūpamupādāya <pb ed="M" n="0.0043" />, pavattati na caññathā;</p>

<p rend="gathalast">Iccupādāyarūpanti, rūpaṃ sesamudīritaṃ.</p>

<p rend="hangnum" n="487"><hi rend="paranum">487</hi><hi rend="dot">.</hi></p>

<p rend="gatha1"> Cakkhu sotañca ghānañca, jivhā kāyoti pañcadhā;</p>

<p rend="gathalast">Pasādarūpamakkhātaṃ, nopasādaṃ panetaraṃ.</p>

<p rend="hangnum" n="488"><hi rend="paranum">488</hi><hi rend="dot">.</hi></p>

<p rend="gatha1"> Rūpasaddagandharasā, phoṭṭhabbamiti pañcadhā;</p>

<p rend="gathalast">Rūpaṃ pasādavisayaṃ, pasādo gocaraṃparaṃ.</p>

<p rend="hangnum" n="489"><hi rend="paranum">489</hi><hi rend="dot">.</hi></p>

<p rend="gatha1"> Itthattaṃ purisattañca, bhāvarūpamudīritaṃ;</p>

<p rend="gathalast">Jīvitindriyarūpanti, upādinnapavattikaṃ.</p>

<p rend="hangnum" n="490"><hi rend="paranum">490</hi><hi rend="dot">.</hi></p>

<p rend="gatha1"> Vatthurūpaṃ tu hadayaṃ, yaṃ dhātudvayanissayaṃ;</p>

<p rend="gathalast">Kabaḷīkāramāhārarūpamiccāhu paṇḍitā.</p>

<p rend="hangnum" n="491"><hi rend="paranum">491</hi><hi rend="dot">.</hi></p>

<p rend="gatha1"> Rūpadhammasabhāvattā, rūpanti paridīpitaṃ;</p>

<p rend="gathalast">Iccevamaṭṭhārasadhā, rūparūpamudīritaṃ.</p>

<p rend="hangnum" n="492"><hi rend="paranum">492</hi><hi rend="dot">.</hi></p>

<p rend="gatha1"> Anipphannasabhāvattā, rūpākāropalakkhitaṃ;</p>

<p rend="gathalast">Anipphannaṃ nāma rūpaṃ, dasadhā paridīpitaṃ.</p>

<p rend="hangnum" n="493"><hi rend="paranum">493</hi><hi rend="dot">.</hi></p>

<p rend="gatha1"> Rūpapparicchedaṃ rūpamiccākāso pakāsito;</p>

<p rend="gathalast">Kāyabbacīviññattikaṃ, dvayaṃ viññattirūpakaṃ.</p>

<p rend="hangnum" n="494"><hi rend="paranum">494</hi><hi rend="dot">.</hi></p>

<p rend="gatha1"> Lahutā mudutā kamma-ññatā viññattiyā saha;</p>

<p rend="gathalast">Vikārarūpamiccāhu, pañcadhā ca vibhāvino.</p>

<p rend="hangnum" n="495"><hi rend="paranum">495</hi><hi rend="dot">.</hi></p>

<p rend="gatha1"> Upacayo santati ca, jaratāniccatāti ca;</p>

<p rend="gathalast">Catudhā lakkhaṇarūpaṃ, rūpakaṇḍe vibhāvitaṃ.</p>

<p rend="hangnum" n="496"><hi rend="paranum">496</hi><hi rend="dot">.</hi></p>

<p rend="gatha1"> Iccevamaṭṭhavīsatividhānipi <pb ed="V" n="0.0047" /> vicakkhaṇo;</p>

<p rend="gathalast">Rūpāni <hi rend="bold">lakkhaṇādīhi,</hi> vibhāveyya yathākkamaṃ.</p>

<p rend="hangnum" n="497"><hi rend="paranum">497</hi><hi rend="dot">.</hi></p>

<p rend="gatha1"> Kharatā pathavīdhātu, sāyaṃ kakkhaḷalakkhaṇā;</p>

<p rend="gathalast">Kalāpādhiṭṭhānarasā, paṭiggāhoti gayhati.</p>

<p rend="hangnum" n="498"><hi rend="paranum">498</hi><hi rend="dot">.</hi></p>

<p rend="gatha1"> Ābandhanamāpodhātu, sā paggharaṇalakkhaṇā;</p>

<p rend="gathalast">Kalāpābandhanarasā, saṅgahattena gayhati.</p>

<p rend="hangnum" n="499"><hi rend="paranum">499</hi><hi rend="dot">.</hi></p>

<p rend="gatha1"> Tejanattaṃ <pb ed="M" n="0.0044" /> tejodhātu, sāyamuṇhattalakkhaṇā;</p>

<p rend="gathalast">Pācanarasā maddavā-nuppādananti gayhati.</p>

<p rend="hangnum" n="500"><hi rend="paranum">500</hi><hi rend="dot">.</hi></p>

<p rend="gatha1"> Vāyodhātu vāyanattaṃ, sā vitthambhanalakkhaṇā;</p>

<p rend="gathalast">Samīraṇarasābhini-hārabhāvena gayhati.</p>

<p rend="hangnum" n="501"><hi rend="paranum">501</hi><hi rend="dot">.</hi></p>

<p rend="gatha1"> Sabbatthāvinibhuttāpi, asammissitalakkhaṇā;</p>

<p rend="gathalast">Taṃtaṃbhāvasamussannasambhāresupalakkhitā.</p>

<p rend="hangnum" n="502"><hi rend="paranum">502</hi><hi rend="dot">.</hi></p>

<p rend="gatha1"> Aññamaññenupatthaddhā, sesarūpassa nissayā;</p>

<p rend="gathalast">Catuddhevaṃ kalāpesu, mahābhūtā pavattare.</p>

<p rend="hangnum" n="503"><hi rend="paranum">503</hi><hi rend="dot">.</hi></p>

<p rend="gatha1"> Cakkhu sambhāracakkhumhi, sattakkhipaṭalocite;</p>

<p rend="gathalast">Kaṇhamaṇḍalamajjhamhi, pasādoti pavuccati.</p>

<p rend="hangnum" n="504"><hi rend="paranum">504</hi><hi rend="dot">.</hi></p>

<p rend="gatha1"> Yena cakkhupasādena, rūpāni anupassati;</p>

<p rend="gathalast">Parittaṃ sukhumaṃ cetaṃ, ūkāsirasamūpamaṃ.</p>

<p rend="hangnum" n="505"><hi rend="paranum">505</hi><hi rend="dot">.</hi></p>

<p rend="gatha1"> Sotaṃ sotabilassanto,</p>

<p rend="gatha2">Tambalomācite tathā;</p>

<p rend="gatha3">Aṅgulivedhanākāre,</p>

<p rend="gathalast">Pasādoti pavuccati.</p>

<p rend="hangnum" n="506"><hi rend="paranum">506</hi><hi rend="dot">.</hi></p>

<p rend="gatha1"> Anto ajapadaṭṭhāne, ghānaṃ ghānabile ṭhitaṃ;</p>

<p rend="gathalast">Jivhā jivhāya majjhamhi, uppalākārasannibhe.</p>

<p rend="hangnum" n="507"><hi rend="paranum">507</hi><hi rend="dot">.</hi></p>

<p rend="gatha1"> Iccevaṃ <pb ed="V" n="0.0048" /> pana cattāro, taṃtaṃdesavavatthitā;</p>

<p rend="gathalast">Kāyappasādo kāyamhi, upādinneti pañcadhā.</p>

<p rend="hangnum" n="508"><hi rend="paranum">508</hi><hi rend="dot">.</hi></p>

<p rend="gatha1"> Kappāsapaṭalasneha-sannibhā bhūtanissitā;</p>

<p rend="gathalast">Pasādā jīvitārakkhā, rūpādiparivāritā.</p>

<p rend="hangnum" n="509"><hi rend="paranum">509</hi><hi rend="dot">.</hi></p>

<p rend="gatha1"> Dhītā rājakumārāva, kalāpantaravuttino;</p>

<p rend="gathalast">Dvārabhūtāva paccekaṃ, pañcaviññāṇavīthiyā.</p>

<p rend="hangnum" n="510"><hi rend="paranum">510</hi><hi rend="dot">.</hi></p>

<p rend="gatha1"> Rūpādābhighātārahabhūtānaṃ vā yathākkamaṃ;</p>

<p rend="gathalast">Daṭṭhukāmanidānādikammabhūtānameva vā.</p>

<p rend="hangnum" n="511"><hi rend="paranum">511</hi><hi rend="dot">.</hi></p>

<p rend="gatha1"> Pasādalakkhaṇā <pb ed="M" n="0.0045" /> rūpā-dāviñjanarasā tathā;</p>

<p rend="gathalast">Pañcaviññāṇayugaḷaṃ, dvārabhāvena gayhare.</p>

<p rend="hangnum" n="512"><hi rend="paranum">512</hi><hi rend="dot">.</hi></p>

<p rend="gatha1"> Rūpaṃ nibhāso bhūtānaṃ, saddo nigghosanaṃ tathā;</p>

<p rend="gathalast">Gandhova gandhanaṃ tattha, raso ca rasanīyatā.</p>

<p rend="hangnum" n="513"><hi rend="paranum">513</hi><hi rend="dot">.</hi></p>

<p rend="gatha1"> Iccevaṃ pana cattāro, gocarā bhūtanissitā;</p>

<p rend="gathalast">Bhūtattayañca phoṭṭhabbamāpodhātuvivajjitaṃ.</p>

<p rend="hangnum" n="514"><hi rend="paranum">514</hi><hi rend="dot">.</hi></p>

<p rend="gatha1"> Saddo aniyato tattha, tadañño sahavuttino;</p>

<p rend="gathalast">Taṃtaṃsabhāvabhedena, taṃtaṃdvāropalakkhito.</p>

<p rend="hangnum" n="515"><hi rend="paranum">515</hi><hi rend="dot">.</hi></p>

<p rend="gatha1"> Pañceva pañcaviññāṇavīthiyā visayā matā;</p>

<p rend="gathalast">Cakkhādipaṭihananalakkhaṇāva yathākkamaṃ.</p>

<p rend="hangnum" n="516"><hi rend="paranum">516</hi><hi rend="dot">.</hi></p>

<p rend="gatha1"> Pañcaviññāṇayugaḷālambabhāvarasā tathā;</p>

<p rend="gathalast">Pañcaviññāṇayugaḷaṃ, gocarattena gayhare.</p>

<p rend="hangnum" n="517"><hi rend="paranum">517</hi><hi rend="dot">.</hi></p>

<p rend="gatha1"> Itthindriyaṃ panitthattamitthibhāvoti bhāsito;</p>

<p rend="gathalast">Purisattaṃ tathā bhāvo, purisindriyanāmako.</p>

<p rend="hangnum" n="518"><hi rend="paranum">518</hi><hi rend="dot">.</hi></p>

<p rend="gatha1"> Taṃ dvayaṃ panupādinnakāye sabbattha labbhati;</p>

<p rend="gathalast">Kalāpantarabhinnañca, bhinnasantānavutti ca.</p>

<p rend="hangnum" n="519"><hi rend="paranum">519</hi><hi rend="dot">.</hi></p>

<p rend="gatha1"> Vase <pb ed="V" n="0.0049" /> vatteti liṅgāna-mitthipumbhāvalakkhaṇaṃ;</p>

<p rend="gathalast">Itthīti ca purisoti, pakāsanarasaṃ tathā.</p>

<p rend="hangnum" n="520"><hi rend="paranum">520</hi><hi rend="dot">.</hi></p>

<p rend="gatha1"> Itthīnaṃ purisānañca, liṅgassa ca yathākkamaṃ;</p>

<p rend="gathalast">Nimittakuttākappānaṃ, kāraṇattena gayhati.</p>

<p rend="hangnum" n="521"><hi rend="paranum">521</hi><hi rend="dot">.</hi></p>

<p rend="gatha1"> Sattā maranti nāsena, yassa pāṇanti vuttiyā;</p>

<p rend="gathalast">Sajīvamatakāyānaṃ, bhedo yenopalakkhito.</p>

<p rend="hangnum" n="522"><hi rend="paranum">522</hi><hi rend="dot">.</hi></p>

<p rend="gatha1"> Tadetaṃ kammajātāna-manupālanalakkhaṇaṃ;</p>

<p rend="gathalast">Jīvitaṃ jīvanarasaṃ, āyubaddhoti gayhati.</p>

<p rend="hangnum" n="523"><hi rend="paranum">523</hi><hi rend="dot">.</hi></p>

<p rend="gatha1"> Manodhātuyā ca tathā, manoviññāṇadhātuyā;</p>

<p rend="gathalast">Nissayalakkhaṇaṃ vatthu-rūpaṃ hadayasammataṃ.</p>

<p rend="hangnum" n="524"><hi rend="paranum">524</hi><hi rend="dot">.</hi></p>

<p rend="gatha1"> Samādhānarasaṃ <pb ed="M" n="0.0046" /> tāsa-mubbāhattena gayhati;</p>

<p rend="gathalast">Yasmiṃ kuppitakālamhi, vikkhittā honti pāṇino.</p>

<p rend="hangnum" n="525"><hi rend="paranum">525</hi><hi rend="dot">.</hi></p>

<p rend="gatha1"> Kāyo yassānusārena, cittakkhepena khijjati;</p>

<p rend="gathalast">Yasmiṃ niruddhe viññāṇa-sotopi ca nirujjhati.</p>

<p rend="hangnum" n="526"><hi rend="paranum">526</hi><hi rend="dot">.</hi></p>

<p rend="gatha1"> Yaṃ nissāya patiṭṭhāti, paṭisandhi bhavantare;</p>

<p rend="gathalast">Tadetaṃ kammasambhūtaṃ, pañcavokārabhūmiyaṃ.</p>

<p rend="hangnum" n="527"><hi rend="paranum">527</hi><hi rend="dot">.</hi></p>

<p rend="gatha1"> Majjhe hadayakosamhi, aḍḍhapasatalohite;</p>

<p rend="gathalast">Bhūtarūpamupādāya, cakkhādi viya vattati.</p>

<p rend="hangnum" n="528"><hi rend="paranum">528</hi><hi rend="dot">.</hi></p>

<p rend="gatha1"> Kabaḷīkāro āhāro, rūpāharaṇalakkhaṇo;</p>

<p rend="gathalast">Kāyānuyāpanaraso, upatthambhoti gayhati.</p>

<p rend="hangnum" n="529"><hi rend="paranum">529</hi><hi rend="dot">.</hi></p>

<p rend="gatha1"> Ojāya yāya yāpenti, āhārasnehasattiyā;</p>

<p rend="gathalast">Pāṇino kāmalokamhi, sāyamevaṃ pavuccati.</p>

<p rend="hangnum" n="530"><hi rend="paranum">530</hi><hi rend="dot">.</hi></p>

<p rend="gatha1"> Ākāsadhātu rūpānaṃ, pariyosānalakkhaṇā;</p>

<p rend="gathalast">Paricchedarasā rūpamariyādoti gayhati.</p>

<p rend="hangnum" n="531"><hi rend="paranum">531</hi><hi rend="dot">.</hi></p>

<p rend="gatha1"> Salakkhaṇaparicchinnarūpadhammapariggahe <pb ed="V" n="0.0050" />;</p>

<p rend="gathalast">Yogīnamupakārāya, yaṃ desesi dayāparo.</p>

<p rend="hangnum" n="532"><hi rend="paranum">532</hi><hi rend="dot">.</hi></p>

<p rend="gatha1"> Paricchinnasabhāvānaṃ, kalāpānaṃ yathārahaṃ;</p>

<p rend="gathalast">Pariyantānamevesa, tadākāro pavuccati.</p>

<p rend="hangnum" n="533"><hi rend="paranum">533</hi><hi rend="dot">.</hi></p>

<p rend="gatha1"> Gamanādivacīghosapavattamhi yathākkamaṃ;</p>

<p rend="gathalast">Vāyopathavidhātūnaṃ, yo vikāro samatthatā.</p>

<p rend="hangnum" n="534"><hi rend="paranum">534</hi><hi rend="dot">.</hi></p>

<p rend="gatha1"> Sahajopādinnakānaṃ, kriyāvācāpavattiyā;</p>

<p rend="gathalast">Vipphandaghaṭṭanāhetu, cittānuparivattako.</p>

<p rend="hangnum" n="535"><hi rend="paranum">535</hi><hi rend="dot">.</hi></p>

<p rend="gatha1"> Sa vikāravisesoyaṃ, viññattīti pakāsito;</p>

<p rend="gathalast">Viññāpetīti kāyena, vācāya ca vicintitaṃ.</p>

<p rend="hangnum" n="536"><hi rend="paranum">536</hi><hi rend="dot">.</hi></p>

<p rend="gatha1"> Vāyopathavādhikānaṃ, bhūtānamiti kecana;</p>

<p rend="gathalast">Pavuttā tādinā kāya-pariggahasukhāya yā.</p>

<p rend="hangnum" n="537"><hi rend="paranum">537</hi><hi rend="dot">.</hi></p>

<p rend="gatha1"> Kāyo <pb ed="M" n="0.0047" /> yassānubhāvena,</p>

<p rend="gatha2">Sahābhogova khāyati;</p>

<p rend="gatha3">Yaṃ nirodhā parābhūto,</p>

<p rend="gathalast">Seti niccetano yathā.</p>

<p rend="hangnum" n="538"><hi rend="paranum">538</hi><hi rend="dot">.</hi></p>

<p rend="gatha1"> Loke papañcā vattanti, bahudhā yāya nimmitā;</p>

<p rend="gathalast">Kappenti kāyamattānaṃ, bālā yāya ca vañcitā.</p>

<p rend="hangnum" n="539"><hi rend="paranum">539</hi><hi rend="dot">.</hi></p>

<p rend="gatha1"> Sāyaṃ kāyavacīkamma-dvārabhāvena lakkhitā;</p>

<p rend="gathalast">Byāpāraghaṭṭanāhetu-vikārākāralakkhaṇā.</p>

<p rend="hangnum" n="540"><hi rend="paranum">540</hi><hi rend="dot">.</hi></p>

<p rend="gatha1"> Kāyavācāadhippāya-pakāsanarasā tathā;</p>

<p rend="gathalast">Kāyavipphandaghaṭṭana-hetubhāvena gayhati.</p>

<p rend="hangnum" n="541"><hi rend="paranum">541</hi><hi rend="dot">.</hi></p>

<p rend="gatha1"> Lahutā pana rūpānaṃ, adandhākāralakkhaṇā;</p>

<p rend="gathalast">Avitthānarasā salla-hukavuttīti gayhati.</p>

<p rend="hangnum" n="542"><hi rend="paranum">542</hi><hi rend="dot">.</hi></p>

<p rend="gatha1"> Mudutāpi <pb ed="V" n="0.0051" /> ca rūpānaṃ, kakkhaḷābhāvalakkhaṇā;</p>

<p rend="gathalast">Kiccāvirujjhanarasā, anukulyanti gayhati.</p>

<p rend="hangnum" n="543"><hi rend="paranum">543</hi><hi rend="dot">.</hi></p>

<p rend="gatha1"> Kammaññatā ca rūpānaṃ, alaṃkiccassa lakkhaṇā;</p>

<p rend="gathalast">Pavattisampattirasā, yoggabhāvoti gayhati.</p>

<p rend="hangnum" n="544"><hi rend="paranum">544</hi><hi rend="dot">.</hi></p>

<p rend="gatha1"> Sappāyamutumāhāraṃ, laddhā cittamanāmayaṃ;</p>

<p rend="gathalast">Lahū mudu ca kammaññaṃ, yadā rūpaṃ pavattati.</p>

<p rend="hangnum" n="545"><hi rend="paranum">545</hi><hi rend="dot">.</hi></p>

<p rend="gatha1"> Tathā pavattarūpassa, pavattākārabheditaṃ;</p>

<p rend="gathalast">Lahutādittayampetaṃ, sahavutti tadā bhave.</p>

<p rend="hangnum" n="546"><hi rend="paranum">546</hi><hi rend="dot">.</hi></p>

<p rend="gatha1"> Sappāyapaṭivedhāya, paṭipattupakārikā;</p>

<p rend="gathalast">Sākārā rūpasampatti, paññattevaṃ mahesinā.</p>

<p rend="hangnum" n="547"><hi rend="paranum">547</hi><hi rend="dot">.</hi></p>

<p rend="gatha1"> Rūpassopacayo nāma, rūpassācayalakkhaṇo;</p>

<p rend="gathalast">Rūpummujjāpanaraso, pāripūrīti gayhati.</p>

<p rend="hangnum" n="548"><hi rend="paranum">548</hi><hi rend="dot">.</hi></p>

<p rend="gatha1"> Pavattilakkhaṇā rūpa-santatīti pakāsitā;</p>

<p rend="gathalast">Anuppabandhanarasā, avicchedoti gayhati.</p>

<p rend="hangnum" n="549"><hi rend="paranum">549</hi><hi rend="dot">.</hi></p>

<p rend="gatha1"> Rūpamācayarūpena <pb ed="M" n="0.0048" />, jāyaticcuparūpari;</p>

<p rend="gathalast">Pekkhatopacāyākārā, jāti gayhati yoginā.</p>

<p rend="hangnum" n="550"><hi rend="paranum">550</hi><hi rend="dot">.</hi></p>

<p rend="gatha1"> Anuppabandhākārena, jāyatīti samekkhato;</p>

<p rend="gathalast">Tadāyaṃ santatākārā, samupaṭṭhāsi cetasi.</p>

<p rend="hangnum" n="551"><hi rend="paranum">551</hi><hi rend="dot">.</hi></p>

<p rend="gatha1"> Evamābhogabhedena, jātirūpaṃ dvidhā kataṃ;</p>

<p rend="gathalast">Atthūpaladdhibhāvena, jāyantaṃ vātha kevalaṃ.</p>

<p rend="hangnum" n="552"><hi rend="paranum">552</hi><hi rend="dot">.</hi></p>

<p rend="gatha1"> Rūpavivittamokāsaṃ, purakkhattena cīyati;</p>

<p rend="gathalast">Abhāvā pana bhāvāya, pavattamiti santati.</p>

<p rend="hangnum" n="553"><hi rend="paranum">553</hi><hi rend="dot">.</hi></p>

<p rend="gatha1"> Evamākārabhedāpi, sabbākāravarākaro;</p>

<p rend="gathalast">Jātirūpaṃ dvidhākāsi, jātirūpavirocano.</p>

<p rend="hangnum" n="554"><hi rend="paranum">554</hi><hi rend="dot">.</hi></p>

<p rend="gatha1"> Jaratā <pb ed="V" n="0.0052" /> kālaharaṇaṃ, rūpānaṃ pākalakkhaṇā;</p>

<p rend="gathalast">Navatāpāyanarasā, purāṇattanti gayhati.</p>

<p rend="hangnum" n="555"><hi rend="paranum">555</hi><hi rend="dot">.</hi></p>

<p rend="gatha1"> Antimakkhaṇasampatti, paribhijjanalakkhaṇā;</p>

<p rend="gathalast">Aniccatā haraṇarasā, khayabhāvena gayhati.</p>

<p rend="hangnum" n="556"><hi rend="paranum">556</hi><hi rend="dot">.</hi></p>

<p rend="gatha1"> Iti lakkhaṇarūpaṃ tu, tividhaṃ bhinnakālikaṃ;</p>

<p rend="gathalast">Sabhāvarūpadhammesu, taṃtaṃkālopalakkhitaṃ.</p>

<p rend="hangnum" n="557"><hi rend="paranum">557</hi><hi rend="dot">.</hi></p>

<p rend="gatha1"> Yena lakkhīyati rūpaṃ, bhinnākāraṃ khaṇe khaṇe;</p>

<p rend="gathalast">Vipassanānayatthāya, tamiccāha tathāgato.</p>

<p rend="hangnum" n="558"><hi rend="paranum">558</hi><hi rend="dot">.</hi></p>

<p rend="gatha1"> Iccevaṃ saparicchedā, savikārā salakkhaṇā;</p>

<p rend="gathalast">Akicchā paṭivedhāya, dayāpannena tādinā.</p>

<p rend="hangnum" n="559"><hi rend="paranum">559</hi><hi rend="dot">.</hi></p>

<p rend="gatha1"> Rūpadhammā sabhāvena, vijjamānāti bhāsitā;</p>

<p rend="gathalast">Ajjhattikādibhedena, bahudhā bhijjare kathaṃ;</p>

<p rend="hangnum" n="560"><hi rend="paranum">560</hi><hi rend="dot">.</hi></p>

<p rend="gatha1"> Dvārabhūtā pavattenti, cittamattāti kappitaṃ;</p>

<p rend="gathalast">Rūpamajjhattikaṃ tasmā, pasādā bāhiraṃparaṃ.</p>

<p rend="hangnum" n="561"><hi rend="paranum">561</hi><hi rend="dot">.</hi></p>

<p rend="gatha1"> Vaṇṇo <pb ed="M" n="0.0049" /> gandho rasojā ca, bhūtarūpañca bhāsitaṃ;</p>

<p rend="gathalast">Avinibbhogarūpaṃ tu, vinibbhogaṃ panetaraṃ.</p>

<p rend="hangnum" n="562"><hi rend="paranum">562</hi><hi rend="dot">.</hi></p>

<p rend="gatha1"> Sattaviññāṇadhātūnaṃ, nissayattā yathārahaṃ;</p>

<p rend="gathalast">Pasādā hadayañceva, vatthunā vatthu desitaṃ.</p>

<p rend="hangnum" n="563"><hi rend="paranum">563</hi><hi rend="dot">.</hi></p>

<p rend="gatha1"> Pañcaviññāṇupādinna-liṅgādi ca pavattito;</p>

<p rend="gathalast">Pasādā jīvitaṃ bhāvā, cendriyaṃ nendriyaṃparaṃ.</p>

<p rend="hangnum" n="564"><hi rend="paranum">564</hi><hi rend="dot">.</hi></p>

<p rend="gatha1"> Pañcaviññāṇakammānaṃ, pavattimukhabhāvato;</p>

<p rend="gathalast">Dvāraṃ pasādaviññatti-paramadvāramīritaṃ.</p>

<p rend="hangnum" n="565"><hi rend="paranum">565</hi><hi rend="dot">.</hi></p>

<p rend="gatha1"> Paṭihaññantaññamaññaṃ, pasādavisayā pana;</p>

<p rend="gathalast">Tasmā sappaṭighaṃ nāma, rūpamappaṭighaṃparaṃ.</p>

<p rend="hangnum" n="566"><hi rend="paranum">566</hi><hi rend="dot">.</hi></p>

<p rend="gatha1"> Dvārālambaṇabhāvena <pb ed="V" n="0.0053" />, sabhāveneva pākaṭā;</p>

<p rend="gathalast">Te evoḷārikaṃ tasmā, sesaṃ sukhumamīritaṃ.</p>

<p rend="hangnum" n="567"><hi rend="paranum">567</hi><hi rend="dot">.</hi></p>

<p rend="gatha1"> Oḷārikasabhāvena, pariggahasukhā tahiṃ;</p>

<p rend="gathalast">Te eva santikerūpaṃ, dūrerūpaṃ panetaraṃ.</p>

<p rend="hangnum" n="568"><hi rend="paranum">568</hi><hi rend="dot">.</hi></p>

<p rend="gatha1"> Taṇhādiṭṭhīhupetena, kammunādinnabhāvato;</p>

<p rend="gathalast">Kammajātamupādinnaṃ, anupādinnakaṃparaṃ.</p>

<p rend="hangnum" n="569"><hi rend="paranum">569</hi><hi rend="dot">.</hi></p>

<p rend="gatha1"> Cakkhunā dissamānattā, sanidassananāmakaṃ;</p>

<p rend="gathalast">Rūpameva tato sesa-manidassanamabravuṃ.</p>

<p rend="hangnum" n="570"><hi rend="paranum">570</hi><hi rend="dot">.</hi></p>

<p rend="gatha1"> Sanidassanarūpañca, rūpaṃ sappaṭighaṃ tathā;</p>

<p rend="gathalast">Anidassanamaññaṃ tu, thūlaṃ sappaṭighaṃ mataṃ.</p>

<p rend="hangnum" n="571"><hi rend="paranum">571</hi><hi rend="dot">.</hi></p>

<p rend="gatha1"> Anidassanarūpañca, sesaṃ appaṭighaṃ tathā;</p>

<p rend="gathalast">Rūpaṃ tividhamiccevaṃ, vibhajanti vicakkhaṇā.</p>

<p rend="hangnum" n="572"><hi rend="paranum">572</hi><hi rend="dot">.</hi></p>

<p rend="gatha1"> Appattagocaraggāhirūpaṃ cakkhādikaṃ dvayaṃ;</p>

<p rend="gathalast">Sampattaggāhi ghānādi-ttayamaggāhikaṃ rūpaṃ.</p>

<p rend="hangnum" n="573"><hi rend="paranum">573</hi><hi rend="dot">.</hi></p>

<p rend="gatha1"> Diṭṭhaṃ rūpaṃ sutaṃ saddo, mutaṃ gandhādikattayaṃ;</p>

<p rend="gathalast">Viññāṇeneva ñeyyattā, viññātamaparaṃ bhave.</p>

<p rend="hangnum" n="574"><hi rend="paranum">574</hi><hi rend="dot">.</hi></p>

<p rend="gatha1"> Hadayaṃ <pb ed="M" n="0.0050" /> vatthumevettha, dvāraṃ viññattikadvayaṃ;</p>

<p rend="gathalast">Pasādā vatthu ca dvāraṃ, aññaṃ tubhayavajjitaṃ.</p>

<p rend="hangnum" n="575"><hi rend="paranum">575</hi><hi rend="dot">.</hi></p>

<p rend="gatha1"> Bheditvā rūpamiccevaṃ, tasseva puna paṇḍito;</p>

<p rend="gathalast"><hi rend="bold">Samuṭṭhānajanakehi,</hi> vibhāveyya yathārahaṃ.</p>

<p rend="hangnum" n="576"><hi rend="paranum">576</hi><hi rend="dot">.</hi></p>

<p rend="gatha1"> Kusalākusalaṃ kamma-matītaṃ kāmikaṃ tathā;</p>

<p rend="gathalast">Rūpāvacaramiccevaṃ, pañcavīsatidhā ṭhitaṃ.</p>

<p rend="hangnum" n="577"><hi rend="paranum">577</hi><hi rend="dot">.</hi></p>

<p rend="gatha1"> Paṭisandhimupādāya, sañjaneti khaṇe khaṇe;</p>

<p rend="gathalast">Kāmarūpesu rūpāni, kammajāni yathārahaṃ.</p>

<p rend="hangnum" n="578"><hi rend="paranum">578</hi><hi rend="dot">.</hi></p>

<p rend="gatha1"> Jāyantaṃ <pb ed="V" n="0.0054" /> pañcaviññāṇa-pākāruppavivajjitaṃ;</p>

<p rend="gathalast">Bhavaṅgādimupādāya, samuppādeti mānasaṃ.</p>

<p rend="hangnum" n="579"><hi rend="paranum">579</hi><hi rend="dot">.</hi></p>

<p rend="gatha1"> Sītuṇhotusamaññātā,</p>

<p rend="gatha2">Tejodhātu ṭhitikkhaṇe;</p>

<p rend="gatha3">Tathevajjhohaṭāhāro,</p>

<p rend="gathalast">Kāme kāyappatiṭṭhito.</p>

<p rend="hangnum" n="580"><hi rend="paranum">580</hi><hi rend="dot">.</hi></p>

<p rend="gatha1"> Ajjhattaṃ pana cattāro, bāhiro tupalabbhati;</p>

<p rend="gathalast">Sabbe kāmabhave rūpe, āhāro na samīrito.</p>

<p rend="hangnum" n="581"><hi rend="paranum">581</hi><hi rend="dot">.</hi></p>

<p rend="gatha1"> Pavatte honti cattāro, kammamevopapattiyaṃ;</p>

<p rend="gathalast">Jīvamānassa sabbepi, matassotu siyā na vā.</p>

<p rend="hangnum" n="582"><hi rend="paranum">582</hi><hi rend="dot">.</hi></p>

<p rend="gatha1"> Kammaṃ cittotumāhāra-miccevaṃ pana paṇḍitā;</p>

<p rend="gathalast">Rūpānaṃ janakattena, paccayāti pakāsayuṃ.</p>

<p rend="hangnum" n="583"><hi rend="paranum">583</hi><hi rend="dot">.</hi></p>

<p rend="gatha1"> Hadayindriyarūpāni, kammajāneva cittajaṃ;</p>

<p rend="gathalast">Viññattidvayamīrenti, saddo cittotujo mato.</p>

<p rend="hangnum" n="584"><hi rend="paranum">584</hi><hi rend="dot">.</hi></p>

<p rend="gatha1"> Cittotukabaḷīkāra-sambhūtā lahutādayo;</p>

<p rend="gathalast">Kammacittotukāhāra-jāni sesāni dīpaye.</p>

<p rend="hangnum" n="585"><hi rend="paranum">585</hi><hi rend="dot">.</hi></p>

<p rend="gatha1"> Jāyamānādirūpānaṃ, sabhāvattā hi kevalaṃ;</p>

<p rend="gathalast">Lakkhaṇāni na jāyanti, kehicīti pakāsitaṃ.</p>

<p rend="hangnum" n="586"><hi rend="paranum">586</hi><hi rend="dot">.</hi></p>

<p rend="gatha1"> Yadijātādayo <pb ed="M" n="0.0051" /> tesa-mavassaṃ taṃsabhāvatā;</p>

<p rend="gathalast">Tesañca lakkhaṇānanti, anavatthā bhavissati.</p>

<p rend="hangnum" n="587"><hi rend="paranum">587</hi><hi rend="dot">.</hi></p>

<p rend="gatha1"> Aṭṭhārasa pannarasa, terasa dvādasāti ca;</p>

<p rend="gathalast">Kammacittotukāhāra-jāni honti yathākkamaṃ.</p>

<p rend="hangnum" n="588"><hi rend="paranum">588</hi><hi rend="dot">.</hi></p>

<p rend="gatha1"><hi rend="bold">Kalāpāni</hi> yathāyogaṃ, tāni saṅgayha paṇḍitā;</p>

<p rend="gathalast">Nava cha caturo dveti, ekavīsati bhāvayuṃ.</p>

<p rend="hangnum" n="589"><hi rend="paranum">589</hi><hi rend="dot">.</hi></p>

<p rend="gatha1"> Jīvitañcāvinibbhoga-rūpañca <pb ed="V" n="0.0055" />, sahavuttito;</p>

<p rend="gathalast">Saṅgayha cakkhudasakaṃ, cakkhumādāya bhāsitaṃ.</p>

<p rend="hangnum" n="590"><hi rend="paranum">590</hi><hi rend="dot">.</hi></p>

<p rend="gatha1"> Tathā sotañca ghānañca, jivhaṃ kāyaṃ yathākkamaṃ;</p>

<p rend="gathalast">Itthibhāvañca pumbhāvaṃ, vatthumādāya dīpaye.</p>

<p rend="hangnum" n="591"><hi rend="paranum">591</hi><hi rend="dot">.</hi></p>

<p rend="gatha1"> Avinibbhogarūpena, jīvitanavakaṃ bhave;</p>

<p rend="gathalast">Iccevaṃ <hi rend="bold">kammajā</hi> nāma, kalāpā navadhā ṭhitā.</p>

<p rend="hangnum" n="592"><hi rend="paranum">592</hi><hi rend="dot">.</hi></p>

<p rend="gatha1"> Avinibbhogarūpañca, suddhaṭṭhakamudīritaṃ;</p>

<p rend="gathalast">Kāyaviññattiyā saddhiṃ, navakanti pavuccati.</p>

<p rend="hangnum" n="593"><hi rend="paranum">593</hi><hi rend="dot">.</hi></p>

<p rend="gatha1"> Vacīviññattisaddehi, dasakaṃ bhāsitaṃ tathā;</p>

<p rend="gathalast">Lahutādekādasakaṃ, lahutādīhi tīhipi.</p>

<p rend="hangnum" n="594"><hi rend="paranum">594</hi><hi rend="dot">.</hi></p>

<p rend="gatha1"> Kāyaviññattilahutā-dīhi dvādasakaṃ mataṃ;</p>

<p rend="gathalast">Vacīviññattilahutā-dīhi terasakaṃ tathā.</p>

<p rend="hangnum" n="595"><hi rend="paranum">595</hi><hi rend="dot">.</hi></p>

<p rend="gatha1"> Gahetvākārabhedañca, taṃtaṃkālopalakkhitaṃ;</p>

<p rend="gathalast">Iti <hi rend="bold">cittasamuṭṭhānā,</hi> cha kalāpāti bhāsitā.</p>

<p rend="hangnum" n="596"><hi rend="paranum">596</hi><hi rend="dot">.</hi></p>

<p rend="gatha1"> Suddhaṭṭhakaṃ tu paṭhamaṃ, saddena navakaṃ mataṃ;</p>

<p rend="gathalast">Lahutādekādasakaṃ, lahutādisamāyutaṃ.</p>

<p rend="hangnum" n="597"><hi rend="paranum">597</hi><hi rend="dot">.</hi></p>

<p rend="gatha1"> Saddena lahutādīhi, tathā dvādasakaṃ bhave;</p>

<p rend="gathalast">Kalāpā <hi rend="bold">utusambhūtā,</hi> catuddhevaṃ pakāsitā.</p>

<p rend="hangnum" n="598"><hi rend="paranum">598</hi><hi rend="dot">.</hi></p>

<p rend="gatha1"> Suddhaṭṭhakañca lahutā-dekādasakamiccapi;</p>

<p rend="gathalast">Kalāpā<hi rend="bold">hārasambhūtā,</hi> duvidhāva vibhāvitā.</p>

<p rend="hangnum" n="599"><hi rend="paranum">599</hi><hi rend="dot">.</hi></p>

<p rend="gatha1"> Kalāpānaṃ <pb ed="M" n="0.0052" /> pariccheda-lakkhaṇattā vicakkhaṇā;</p>

<p rend="gathalast">Na kalāpaṅgamiccāhu, ākāsaṃ lakkhaṇāni ca.</p>

<p rend="hangnum" n="600"><hi rend="paranum">600</hi><hi rend="dot">.</hi></p>

<p rend="gatha1"> Iccevaṃ catusambhūtā, kalāpā ekavīsati;</p>

<p rend="gathalast">Sabbe labbhanti ajjhattaṃ, bāhirotusamuṭṭhitā.</p>

<p rend="hangnum" n="601"><hi rend="paranum">601</hi><hi rend="dot">.</hi></p>

<p rend="gatha1"> Aṭṭhakaṃ <pb ed="V" n="0.0056" /> saddanavaka-miti dvedhāva bhāsitā;</p>

<p rend="gathalast">Matakāyepi te eva, siyumiccāhu paṇḍitā.</p>

<p rend="hangnum" n="602"><hi rend="paranum">602</hi><hi rend="dot">.</hi></p>

<p rend="gatha1"> Kāme sabbepi labbhanti, sabhāvānaṃ yathārahaṃ;</p>

<p rend="gathalast">Sampuṇṇāyatanānaṃ tu, pavatte catusambhavā.</p>

<p rend="hangnum" n="603"><hi rend="paranum">603</hi><hi rend="dot">.</hi></p>

<p rend="gatha1"> Dasakāneva sabbāni, kammajāneva jātiyaṃ;</p>

<p rend="gathalast">Cakkhusotaghānabhāva-dasakāni na vā siyuṃ.</p>

<p rend="hangnum" n="604"><hi rend="paranum">604</hi><hi rend="dot">.</hi></p>

<p rend="gatha1"> Vatthukāyadasakāni, sabhāvadasakāni vā;</p>

<p rend="gathalast">Gabbhaseyyakasattānaṃ, tato sesāni sambhavā.</p>

<p rend="hangnum" n="605"><hi rend="paranum">605</hi><hi rend="dot">.</hi></p>

<p rend="gatha1"> Kammaṃ rūpaṃ janetevaṃ,</p>

<p rend="gatha2">Mānasaṃ sandhito paraṃ;</p>

<p rend="gatha3">Tejodhātu ṭhitippattā,</p>

<p rend="gathalast">Āhārajjhohaṭo tathā.</p>

<p rend="hangnum" n="606"><hi rend="paranum">606</hi><hi rend="dot">.</hi></p>

<p rend="gatha1"> Iccevaṃ catusambhūtā, rūpasantati kāminaṃ;</p>

<p rend="gathalast">Dīpajālāva sambandhā, yāvajīvaṃ pavattati.</p>

<p rend="hangnum" n="607"><hi rend="paranum">607</hi><hi rend="dot">.</hi></p>

<p rend="gatha1"> Āyuno vātha kammassa, khayenobhinnameva vā;</p>

<p rend="gathalast">Aññena vā marantāna-mupacchedakakammunā.</p>

<p rend="hangnum" n="608"><hi rend="paranum">608</hi><hi rend="dot">.</hi></p>

<p rend="gatha1"> Sattarasacittakkhaṇamāyu rūpānamīritaṃ;</p>

<p rend="gathalast">Sattarasamacittassa, cuticittoparī tato.</p>

<p rend="hangnum" n="609"><hi rend="paranum">609</hi><hi rend="dot">.</hi></p>

<p rend="gatha1"> Ṭhitikālamupādāya, kammajaṃ na paraṃ bhave;</p>

<p rend="gathalast">Tato bhijjatupādinnaṃ, cittajāhārajaṃ tato.</p>

<p rend="hangnum" n="610"><hi rend="paranum">610</hi><hi rend="dot">.</hi></p>

<p rend="gatha1"> Iccevaṃ matasattānaṃ, punadeva bhavantare;</p>

<p rend="gathalast">Paṭisandhimupādāya, tathā rūpaṃ pavattati.</p>

<p rend="hangnum" n="611"><hi rend="paranum">611</hi><hi rend="dot">.</hi></p>

<p rend="gatha1"> Ghānajivhākāyabhāvadasakāhārajaṃ <pb ed="M" n="0.0053" /> pana;</p>

<p rend="gathalast">Rūpaṃ rūpabhave natthi, paṭisandhipavattiyaṃ.</p>

<p rend="hangnum" n="612"><hi rend="paranum">612</hi><hi rend="dot">.</hi></p>

<p rend="gatha1"> Tattha <pb ed="V" n="0.0057" /> gandharasojā ca, na labbhantīti kecana;</p>

<p rend="gathalast">Kalāpā ca gaṇetabbā, tatthetaṃ rūpavajjitā.</p>

<p rend="hangnum" n="613"><hi rend="paranum">613</hi><hi rend="dot">.</hi></p>

<p rend="gatha1"> Ṭhitikkhaṇañca cittassa, te eva paṭisedhayuṃ;</p>

<p rend="gathalast">Cittabhaṅgakkhaṇe rūpa-samuppattiñca vārayuṃ.</p>

<p rend="hangnum" n="614"><hi rend="paranum">614</hi><hi rend="dot">.</hi></p>

<p rend="gatha1"> Cakkhusotavatthusaddacittajampi asaññisu;</p>

<p rend="gathalast">Arūpe pana rūpāni, sabbathāpi na labbhare.</p>

<p rend="hangnum" n="615"><hi rend="paranum">615</hi><hi rend="dot">.</hi></p>

<p rend="gatha1"> Itthaṃ panettha vimalena vibhāvanatthaṃ,</p>

<p rend="gatha2">Dhammaṃ sudhammamupagamma surādhivāsaṃ;</p>

<p rend="gatha3">Rūpaṃ arūpasavibhāgasalakkhaṇaṃ taṃ,</p>

<p rend="gathalast">Vuttaṃ pavuttamabhidhammanaye mayāpi.</p>

<p rend="hangnum" n="616"><hi rend="paranum">616</hi><hi rend="dot">.</hi></p>

<p rend="gatha1"> Rūpavibhāgamimaṃ suvibhattaṃ, rūpayato pana cetasi niccaṃ;</p>

<p rend="gathalast">Rūpasamiddhajineritadhamme, rūpavatī abhivaḍḍhati paññā.</p>

<p rend="centre">Iti nāmarūpaparicchede rūpavibhāgo nāma</p>

<p rend="centre">Chaṭṭho paricchedo.</p>

<p rend="chapter">7. Sattamo paricchedo</p>

<p rend="title">Sabbasaṅgahavibhāgo</p>

<p rend="hangnum" n="617"><hi rend="paranum">617</hi><hi rend="dot">.</hi></p>

<p rend="gatha1"> Catupaññāsa dhammā hi, nāmanāmena bhāsitā;</p>

<p rend="gathalast">Aṭṭhārasavidhā vuttā, rūpadhammāti sabbathā.</p>

<p rend="hangnum" n="618"><hi rend="paranum">618</hi><hi rend="dot">.</hi></p>

<p rend="gatha1"> Abhiññeyyā sabhāvena, dvāsattati samīritā;</p>

<p rend="gathalast">Saccikaṭṭhaparamatthā, vatthudhammā salakkhaṇā.</p>

<p rend="hangnum" n="619"><hi rend="paranum">619</hi><hi rend="dot">.</hi></p>

<p rend="gatha1"> Tesaṃ <pb ed="M" n="0.0054" /><pb ed="V" n="0.0058" /> dāni pavakkhāmi, <hi rend="bold">sabbasaṅgāhikaṃ nayaṃ</hi>;</p>

<p rend="gathalast">Ābhidhammikabhikkhūnaṃ, hatthasāramanuttaraṃ.</p>

<p rend="hangnum" n="620"><hi rend="paranum">620</hi><hi rend="dot">.</hi></p>

<p rend="gatha1"> Dukā tikā ca khandhāyatanato dhātusaccato;</p>

<p rend="gathalast">Paṭiccasamuppādā ca, paccayā ca samaññato.</p>

<p rend="hangnum" n="621"><hi rend="paranum">621</hi><hi rend="dot">.</hi></p>

<p rend="gatha1"> Paccayo eva nibbānamapaccayamasaṅkhataṃ;</p>

<p rend="gathalast">Asaṅkhāramanuppādaṃ, sassataṃ niccalakkhaṇaṃ.</p>

<p rend="hangnum" n="622"><hi rend="paranum">622</hi><hi rend="dot">.</hi></p>

<p rend="gatha1"> Paccayā ceva saṅkhārā, saṅkhatā ca tatopare;</p>

<p rend="gathalast">Uppādavayadhammā ca, paccayaṭṭhitikā tathā.</p>

<p rend="hangnum" n="623"><hi rend="paranum">623</hi><hi rend="dot">.</hi></p>

<p rend="gatha1"> Nibbānaṃ rūpadhammā ca, vippayuttāva kevalaṃ;</p>

<p rend="gathalast">Ārammaṇā eva nāma, nālambanti hi kiñcipi.</p>

<p rend="hangnum" n="624"><hi rend="paranum">624</hi><hi rend="dot">.</hi></p>

<p rend="gatha1"> Ekuppādanirodhā ca, ekālambaṇavatthukā;</p>

<p rend="gathalast">Saṃsaṭṭhā sampayuttā ca, sahajātā yathārahaṃ.</p>

<p rend="hangnum" n="625"><hi rend="paranum">625</hi><hi rend="dot">.</hi></p>

<p rend="gatha1"> Aññamaññenupatthaddhā, sabbattha sahavuttino;</p>

<p rend="gathalast">Sārammaṇārammaṇā ca, cittacetasikā matā.</p>

<p rend="hangnum" n="626"><hi rend="paranum">626</hi><hi rend="dot">.</hi></p>

<p rend="gatha1"> Vipassanāya bhūmīti, tattha tebhūmakā matā;</p>

<p rend="gathalast">Lokiyā pariyāpannā, vaṭṭadhammā sauttarā.</p>

<p rend="hangnum" n="627"><hi rend="paranum">627</hi><hi rend="dot">.</hi></p>

<p rend="gatha1"> Sakkāyadhammā sabhayā, tīramorimanāmakaṃ;</p>

<p rend="gathalast">Saṃyojaniyā samalā, tathā nīvaraṇīyakā.</p>

<p rend="hangnum" n="628"><hi rend="paranum">628</hi><hi rend="dot">.</hi></p>

<p rend="gatha1"> Saṃklesikā parāmaṭṭhā, upādānīyasāsavā;</p>

<p rend="gathalast">Oghanīyā yoganīyā, ganthanīyāti bhāsitā.</p>

<p rend="hangnum" n="629"><hi rend="paranum">629</hi><hi rend="dot">.</hi></p>

<p rend="gatha1"> Aññe apariyāpannā, vivaṭṭā cāvipassiyā;</p>

<p rend="gathalast">Lokuttarānuttarā ca, nosaṃyojaniyādayo.</p>

<p rend="hangnum" n="630"><hi rend="paranum">630</hi><hi rend="dot">.</hi></p>

<p rend="gatha1"> Kammajātā <pb ed="V" n="0.0059" /> upādinnā, nāma vuccanti sāsavā;</p>

<p rend="gathalast">Anupādinnakā nāma, tato sesā pavuccare.</p>

<p rend="hangnum" n="631"><hi rend="paranum">631</hi><hi rend="dot">.</hi></p>

<p rend="gatha1"> Dhammā sappaṭibhāgāti, kusalākusalā matā;</p>

<p rend="gathalast">Appaṭibhāgadhammāti, tadaññe paridīpaye.</p>

<p rend="hangnum" n="632"><hi rend="paranum">632</hi><hi rend="dot">.</hi></p>

<p rend="gatha1"> Saraṇā <pb ed="M" n="0.0055" /> ca pahātabbā, dvādasākusalā pana;</p>

<p rend="gathalast">Tadaññe araṇā nāma, pahātabbā na kehici.</p>

<p rend="hangnum" n="633"><hi rend="paranum">633</hi><hi rend="dot">.</hi></p>

<p rend="gatha1"> Rūpino rūpadhammā ca, nāmadhammā arūpino;</p>

<p rend="gathalast">Evamādippabhedena, <hi rend="bold">dvidhā bhedaṃ</hi> vibhāvaye.</p>

<p rend="hangnum" n="634"><hi rend="paranum">634</hi><hi rend="dot">.</hi></p>

<p rend="gatha1"> Bālā dhammā tapanīyā, kaṇhā ca kaṭukapphalā;</p>

<p rend="gathalast">Asevitabbā sāvajjā, dvādasākusalā matā.</p>

<p rend="hangnum" n="635"><hi rend="paranum">635</hi><hi rend="dot">.</hi></p>

<p rend="gatha1"> Paṇḍitā cātapanīyā, sukkā ca sukhadāyakā;</p>

<p rend="gathalast">Sevitabbānavajjā ca, kusalā ekavīsati.</p>

<p rend="hangnum" n="636"><hi rend="paranum">636</hi><hi rend="dot">.</hi></p>

<p rend="gatha1"> Kriyā vipākā rūpañca, nibbānanti catubbidhā;</p>

<p rend="gathalast">Vuttā abyākatā nāma, dhammā tabbiparītato.</p>

<p rend="hangnum" n="637"><hi rend="paranum">637</hi><hi rend="dot">.</hi></p>

<p rend="gatha1"> Hīnā dhammā parittā ca, kāmāvacarabhūmikā;</p>

<p rend="gathalast">Rūpārūpā pavuccanti, majjhimā ca mahaggatā.</p>

<p rend="hangnum" n="638"><hi rend="paranum">638</hi><hi rend="dot">.</hi></p>

<p rend="gatha1"> Appamāṇā paṇītā ca, dhammā lokuttarā matā;</p>

<p rend="gathalast">Saṃkiliṭṭhasaṃklesikā, dvādasākusalā tathā.</p>

<p rend="hangnum" n="639"><hi rend="paranum">639</hi><hi rend="dot">.</hi></p>

<p rend="gatha1"> Asaṃkiliṭṭhasaṃklesikā, dhammā tebhūmakāpare;</p>

<p rend="gathalast">Asaṃkliṭṭhāsaṃklesikā, nava lokuttarā siyuṃ.</p>

<p rend="hangnum" n="640"><hi rend="paranum">640</hi><hi rend="dot">.</hi></p>

<p rend="gatha1"> Vipākā te pavuccanti, vipākā catubhūmakā;</p>

<p rend="gathalast">Vipākadhammā nāmāti, kusalākusalā matā.</p>

<p rend="hangnum" n="641"><hi rend="paranum">641</hi><hi rend="dot">.</hi></p>

<p rend="gatha1"> Kriyā rūpañca nibbānaṃ, na pākaṃ na tu paccati;</p>

<p rend="gathalast">Ācayagāmino dhammā, puññāpuññāva sāsavā.</p>

<p rend="hangnum" n="642"><hi rend="paranum">642</hi><hi rend="dot">.</hi></p>

<p rend="gatha1"> Vuttāpacayagāmino <pb ed="V" n="0.0060" />, kusalānuttarā pana;</p>

<p rend="gathalast">Kriyā rūpañca nibbānaṃ, pākā cobhayavajjitā.</p>

<p rend="hangnum" n="643"><hi rend="paranum">643</hi><hi rend="dot">.</hi></p>

<p rend="gatha1"> Paṭhamānuttaro maggo, dassanaṃ bhāvanāpare;</p>

<p rend="gathalast">Tadaññe dvayanimmuttā, sabbepi paramatthato.</p>

<p rend="hangnum" n="644"><hi rend="paranum">644</hi><hi rend="dot">.</hi></p>

<p rend="gatha1"> Satta lokuttarā heṭṭhā, vuttā sekkhāti tādinā;</p>

<p rend="gathalast">Arahattaphalameva, asekkhanti pakāsitaṃ.</p>

<p rend="hangnum" n="645"><hi rend="paranum">645</hi><hi rend="dot">.</hi></p>

<p rend="gatha1"> Lokiyāpi <pb ed="M" n="0.0056" /> ca nibbānaṃ, bhāsitobhayavajjitā;</p>

<p rend="gathalast">Evamādippakārehi, <hi rend="bold">tividhā</hi>ti vibhāvaye.</p>

<p rend="hangnum" n="646"><hi rend="paranum">646</hi><hi rend="dot">.</hi></p>

<p rend="gatha1"> Atītānāgataṃ rūpaṃ, paccuppannamathāparaṃ;</p>

<p rend="gathalast">Ajjhattaṃ vā bahiddhā vā, sukhumoḷārikaṃ tathā.</p>

<p rend="hangnum" n="647"><hi rend="paranum">647</hi><hi rend="dot">.</hi></p>

<p rend="gatha1"> Hīnaṃ paṇītaṃ yaṃ dūre, santike vā tadekato;</p>

<p rend="gathalast">Sabbaṃ rūpaṃ samodhāya, <hi rend="bold">rūpakkhandho</hi>ti vuccati.</p>

<p rend="hangnum" n="648"><hi rend="paranum">648</hi><hi rend="dot">.</hi></p>

<p rend="gatha1"> Tatheva <hi rend="bold">vedanākkhandho,</hi> nāma yā kāci vedanā;</p>

<p rend="gathalast"><hi rend="bold">Saññākkhandho</hi>ti saññā ca, rāsibhāvena bhāsitā.</p>

<p rend="hangnum" n="649"><hi rend="paranum">649</hi><hi rend="dot">.</hi></p>

<p rend="gatha1"> Vaṭṭadhammesu assādaṃ, tadassādopasevanaṃ;</p>

<p rend="gathalast">Vinibhujja nidassetuṃ, khandhadvayamudāhaṭaṃ.</p>

<p rend="hangnum" n="650"><hi rend="paranum">650</hi><hi rend="dot">.</hi></p>

<p rend="gatha1"> Vivādamūlasaṃsāra-kamahetunidassanaṃ;</p>

<p rend="gathalast">Sandhāya vedanā saññā, katā nānāti kecana.</p>

<p rend="hangnum" n="651"><hi rend="paranum">651</hi><hi rend="dot">.</hi></p>

<p rend="gatha1"> Cittasaṃsaṭṭhadhammānaṃ, cetanāmukhato pana;</p>

<p rend="gathalast"><hi rend="bold">Saṅkhārakkhandha</hi>nāmena, dhammā cetasikā matā.</p>

<p rend="hangnum" n="652"><hi rend="paranum">652</hi><hi rend="dot">.</hi></p>

<p rend="gatha1"> Sabbabhedaṃ tathā cittaṃ, <hi rend="bold">viññāṇakkhandha</hi> sammataṃ;</p>

<p rend="gathalast">Bhedābhāvena nibbānaṃ, khandhasaṅgahanissaṭaṃ.</p>

<p rend="hangnum" n="653"><hi rend="paranum">653</hi><hi rend="dot">.</hi></p>

<p rend="gatha1"> Ālambanīyabhāvena, upādānopakārato;</p>

<p rend="gathalast"><hi rend="bold">Pañcupādānakkhandhā</hi>ti, lokuttaravivajjitā.</p>

<p rend="hangnum" n="654"><hi rend="paranum">654</hi><hi rend="dot">.</hi></p>

<p rend="gatha1"> Yathā <pb ed="V" n="0.0061" /> thūlaṃ hitatthāya, pariggāhakayoginaṃ;</p>

<p rend="gathalast">Dhammā tebhūmakā eka-bhūmibhāvāya desitā.</p>

<p rend="hangnum" n="655"><hi rend="paranum">655</hi><hi rend="dot">.</hi></p>

<p rend="gatha1"> Bhājanaṃ bhojanaṃ tassa, byañjanaṃ bhojako tathā;</p>

<p rend="gathalast">Bhuñjitā cāti pañcete, upamenti yathākkamaṃ.</p>

<p rend="hangnum" n="656"><hi rend="paranum">656</hi><hi rend="dot">.</hi></p>

<p rend="gatha1"> Gilānasālā gelaññaṃ, asappāyopasevanā;</p>

<p rend="gathalast">Samuṭṭhānaṃ gilānoti, upamenti ca paṇḍitā.</p>

<p rend="hangnum" n="657"><hi rend="paranum">657</hi><hi rend="dot">.</hi></p>

<p rend="gatha1"> Cārako kāraṇaṃ tattha, aparādho ca kārako;</p>

<p rend="gathalast">Aparādhakato coro, iti copamitā puna.</p>

<p rend="hangnum" n="658"><hi rend="paranum">658</hi><hi rend="dot">.</hi></p>

<p rend="gatha1"> Niccādhipīḷanaṭṭhena <pb ed="M" n="0.0057" />, bhārāti paridīpitā;</p>

<p rend="gathalast">Klesadukkhamukhenete, khādakā ca nirantaraṃ.</p>

<p rend="hangnum" n="659"><hi rend="paranum">659</hi><hi rend="dot">.</hi></p>

<p rend="gatha1"> Anatthāvahitā niccamukkhittāsikaverino;</p>

<p rend="gathalast">Maccumārābhidheyyattā, vadhakāti ca bhāsitā.</p>

<p rend="hangnum" n="660"><hi rend="paranum">660</hi><hi rend="dot">.</hi></p>

<p rend="gatha1"> Vimaddāsahanaṃ rūpaṃ, pheṇapiṇḍaṃva dubbalaṃ;</p>

<p rend="gathalast">Muhuttaramaṇīyattā, vedanā bubbuḷūpamā.</p>

<p rend="hangnum" n="661"><hi rend="paranum">661</hi><hi rend="dot">.</hi></p>

<p rend="gatha1"> Marīcikūpamā saññā, vipallāsakabhāvato;</p>

<p rend="gathalast">Saṅkhārāpi ca nissārā, kadalikkhandhasādisā.</p>

<p rend="hangnum" n="662"><hi rend="paranum">662</hi><hi rend="dot">.</hi></p>

<p rend="gatha1"> Nānappakāraṃ cintentaṃ, nānāklesavimohitaṃ;</p>

<p rend="gathalast">Palambhatīti viññāṇaṃ, māyāsamamudīritaṃ.</p>

<p rend="hangnum" n="663"><hi rend="paranum">663</hi><hi rend="dot">.</hi></p>

<p rend="gatha1"> Iccevaṃ pañcupādānakkhandhā khandhā ca kevalaṃ;</p>

<p rend="gathalast"><hi rend="bold">Pañcakkhandhā</hi>ti nāmena, desitāti vibhāvaye.</p>

<p rend="hangnum" n="664"><hi rend="paranum">664</hi><hi rend="dot">.</hi></p>

<p rend="gatha1"> Ajjhattañca bahiddhā ca, viññāṇuppattikāraṇaṃ;</p>

<p rend="gathalast">Dvārālambaṇabhedena, dvedhāyatanamīritaṃ.</p>

<p rend="hangnum" n="665"><hi rend="paranum">665</hi><hi rend="dot">.</hi></p>

<p rend="gatha1"> Cakkhādajjhattikaṃ tattha, chadvārāyatanaṃ bhave;</p>

<p rend="gathalast">Bāhirāyatanaṃ nāma, tathā rūpādigocaraṃ.</p>

<p rend="hangnum" n="666"><hi rend="paranum">666</hi><hi rend="dot">.</hi></p>

<p rend="gatha1"> Iti <pb ed="V" n="0.0062" /> vīthippavattānaṃ, dvārālambaṇasaṅgaho;</p>

<p rend="gathalast">Āgame abhidhamme tu, sabbathāpi yathārahaṃ.</p>

<p rend="hangnum" n="667"><hi rend="paranum">667</hi><hi rend="dot">.</hi></p>

<p rend="gatha1"> Tathāhanantarātīto, jāyamānassa pacchato;</p>

<p rend="gathalast">Mano sabbopi sabbassa, manassāyatanaṃ <hi rend="bold">bhave</hi>.</p>

<p rend="hangnum" n="668"><hi rend="paranum">668</hi><hi rend="dot">.</hi></p>

<p rend="gatha1"> Tathā pubbaṅgamaṭṭhena, sahajānamarūpinaṃ;</p>

<p rend="gathalast">Dvārabhāvena viññāṇaṃ, sabbamāyatanaṃ mataṃ.</p>

<p rend="hangnum" n="669"><hi rend="paranum">669</hi><hi rend="dot">.</hi></p>

<p rend="gatha1"> Manāyatanamiccevaṃ, pasādāyatanaṃ tathā;</p>

<p rend="gathalast">Pañcaviññāṇadhammānaṃ, iti chaddhā vibhāvaye.</p>

<p rend="hangnum" n="670"><hi rend="paranum">670</hi><hi rend="dot">.</hi></p>

<p rend="gatha1"> Pañcappasādavisayā, pañcāyatanasammatā;</p>

<p rend="gathalast">Sesaṃ rūpañca nibbānaṃ, sabbe cetasikāti ca.</p>

<p rend="hangnum" n="671"><hi rend="paranum">671</hi><hi rend="dot">.</hi></p>

<p rend="gatha1"> Ekūnasaṭṭhidhammānaṃ <pb ed="M" n="0.0058" />, dhammāyatanasaṅgaho;</p>

<p rend="gathalast">Iti chaddhā pakāsenti, bāhirāyatanaṃ budhā.</p>

<p rend="hangnum" n="672"><hi rend="paranum">672</hi><hi rend="dot">.</hi></p>

<p rend="gatha1"> Suññagāmova daṭṭhabba-majjhattikamasārato;</p>

<p rend="gathalast">Gāmaghātakacorāva, taṃ hanantaṃva bāhiraṃ.</p>

<p rend="hangnum" n="673"><hi rend="paranum">673</hi><hi rend="dot">.</hi></p>

<p rend="gatha1"> Nāmappavattimuḷhānaṃ, taduppattikakāraṇaṃ;</p>

<p rend="gathalast"><hi rend="bold">Dvādasāyatanānī</hi>ti, vuttamitthaṃ mahesinā.</p>

<p rend="hangnum" n="674"><hi rend="paranum">674</hi><hi rend="dot">.</hi></p>

<p rend="gatha1"> Samattā bhāvamattena, dhārentīti salakkhaṇaṃ;</p>

<p rend="gathalast">Dvārālambataduppanna-pariyāyena bheditā.</p>

<p rend="hangnum" n="675"><hi rend="paranum">675</hi><hi rend="dot">.</hi></p>

<p rend="gatha1"> Manāyatanametthāha, satta viññāṇadhātuyo;</p>

<p rend="gathalast">Ekādasa yathāvuttā, icca<hi rend="bold">ṭṭhārasa dhātuyo</hi>.</p>

<p rend="hangnum" n="676"><hi rend="paranum">676</hi><hi rend="dot">.</hi></p>

<p rend="gatha1"> Antādikā manodhātu, manoviññāṇadhātuyā;</p>

<p rend="gathalast">Pavesāpagame dvāra-pariyāyena tiṭṭhati.</p>

<p rend="hangnum" n="677"><hi rend="paranum">677</hi><hi rend="dot">.</hi></p>

<p rend="gatha1"> Bherītaladaṇḍaghosa-samaṃ chakkaṃ yathākkamaṃ;</p>

<p rend="gathalast">Kaṭṭhāraṇipāvakādi-samañca tividhaṃ bhave.</p>

<p rend="hangnum" n="678"><hi rend="paranum">678</hi><hi rend="dot">.</hi></p>

<p rend="gatha1"> Dukkhaṃ <pb ed="V" n="0.0063" /> samudayo ceva, nirodho ca tathāparo;</p>

<p rend="gathalast">Maggo cāti catuddhāha, saccaṃ saccaparakkamo.</p>

<p rend="hangnum" n="679"><hi rend="paranum">679</hi><hi rend="dot">.</hi></p>

<p rend="gatha1"> Bhāro ca bhāradānañca, bhāranikkhepanaṃ tathā;</p>

<p rend="gathalast">Bhāranikkhepanūpāyo, iccopammaṃ yathākkamaṃ.</p>

<p rend="hangnum" n="680"><hi rend="paranum">680</hi><hi rend="dot">.</hi></p>

<p rend="gatha1"> Rogo roganidānañca, rogavūpasamo tathā;</p>

<p rend="gathalast">Rogabhesajjamicceva-mupamāhi ca dīpitaṃ.</p>

<p rend="hangnum" n="681"><hi rend="paranum">681</hi><hi rend="dot">.</hi></p>

<p rend="gatha1"> Visarukkho rukkhamūlaṃ, rukkhacchedo tathāparo;</p>

<p rend="gathalast">Rukkhacchedakasatthanti, catudhopamitaṃ tathā.</p>

<p rend="hangnum" n="682"><hi rend="paranum">682</hi><hi rend="dot">.</hi></p>

<p rend="gatha1"> Tīramorimasaṅkhātaṃ, mahogho pārimaṃ tathā;</p>

<p rend="gathalast">Tadatikkamupāyoti, upamenti ca taṃ budhā.</p>

<p rend="hangnum" n="683"><hi rend="paranum">683</hi><hi rend="dot">.</hi></p>

<p rend="gatha1"> Sacchikatvāna paccakkha-miccopammaṃ yathākkamaṃ;</p>

<p rend="gathalast">Samācikkhi vimokkhāya, saccaṃ tacchaniyāmato.</p>

<p rend="hangnum" n="684"><hi rend="paranum">684</hi><hi rend="dot">.</hi></p>

<p rend="gatha1"> Tathā <pb ed="M" n="0.0059" /> hi dukkhaṃ nābādhaṃ, nāññaṃ dukkhā ca bādhakaṃ;</p>

<p rend="gathalast">Bādhakattaniyāmena, dukkhasaccamitīritaṃ.</p>

<p rend="hangnum" n="685"><hi rend="paranum">685</hi><hi rend="dot">.</hi></p>

<p rend="gatha1"> Taṃ vinā nāññato dukkhaṃ, na hoti na ca taṃ tato;</p>

<p rend="gathalast">Dukkhahetuniyāmena, saccamāha visattikaṃ.</p>

<p rend="hangnum" n="686"><hi rend="paranum">686</hi><hi rend="dot">.</hi></p>

<p rend="gatha1"> Nāññā nibbānato santi, na ca santaṃ na taṃ yato;</p>

<p rend="gathalast">Santabhāvaniyāmena, nibbānaṃ saccamuttamaṃ.</p>

<p rend="hangnum" n="687"><hi rend="paranum">687</hi><hi rend="dot">.</hi></p>

<p rend="gatha1"> Nāññaṃ maggāca niyyānaṃ, aniyyāno na cāpi so;</p>

<p rend="gathalast">Tasmā niyyānabhāvena, maggo saccanti sammato.</p>

<p rend="hangnum" n="688"><hi rend="paranum">688</hi><hi rend="dot">.</hi></p>

<p rend="gatha1"> Iti tacchāvipallāsa-bhūtabhāvo catūsupi;</p>

<p rend="gathalast">Saccaṭṭhoti viniddiṭṭho, dukkhādīsvavisesato.</p>

<p rend="hangnum" n="689"><hi rend="paranum">689</hi><hi rend="dot">.</hi></p>

<p rend="gatha1"> Pīḷanaṭṭho saṅkhataṭṭho, santāpaṭṭho ca bhāsito;</p>

<p rend="gathalast">Viparīṇāmaṭṭho cāti, dukkhassevaṃ catubbidhā.</p>

<p rend="hangnum" n="690"><hi rend="paranum">690</hi><hi rend="dot">.</hi></p>

<p rend="gatha1"> Āyūhanā <pb ed="V" n="0.0064" /> nidānā ca, saṃyogā palibodhato;</p>

<p rend="gathalast">Dukkhassamudayassāpi, catudhatthā pakāsitā.</p>

<p rend="hangnum" n="691"><hi rend="paranum">691</hi><hi rend="dot">.</hi></p>

<p rend="gatha1"> Nissāraṇā vivekā cā-saṅkhatāmatato tathā;</p>

<p rend="gathalast">Atthā dukkhanirodhassa, catudhāva samīritā.</p>

<p rend="hangnum" n="692"><hi rend="paranum">692</hi><hi rend="dot">.</hi></p>

<p rend="gatha1"> Niyyānato hetuto ca,</p>

<p rend="gatha2">Dassanādhipateyyato;</p>

<p rend="gatha3">Maggassāpi catuddheva-</p>

<p rend="gathalast">Miti soḷasadhā ṭhitā.</p>

<p rend="hangnum" n="693"><hi rend="paranum">693</hi><hi rend="dot">.</hi></p>

<p rend="gatha1"> Saccikaṭṭhaparamatthaṃ, tacchābhisamayaṭṭhato;</p>

<p rend="gathalast">Tathatthamapi saccaṭṭhaṃ, paṭṭhapentettha paṇḍitā.</p>

<p rend="hangnum" n="694"><hi rend="paranum">694</hi><hi rend="dot">.</hi></p>

<p rend="gatha1"> Tadetaṃ paṭivijjhanti, ariyāva catubbidhaṃ;</p>

<p rend="gathalast">Vuttamariyasaccanti, tasmā nāthena taṃ kathaṃ;</p>

<p rend="hangnum" n="695"><hi rend="paranum">695</hi><hi rend="dot">.</hi></p>

<p rend="gatha1"> Jāti <pb ed="M" n="0.0060" /> jarā ca maraṇaṃ, soko ca paridevanā;</p>

<p rend="gathalast">Dukkhañca domanassañca, upāyāso tathāparo.</p>

<p rend="hangnum" n="696"><hi rend="paranum">696</hi><hi rend="dot">.</hi></p>

<p rend="gatha1"> Appiyehi ca saṃyogo, vippayogo piyehi ca;</p>

<p rend="gathalast">Yampi na labhaticchanto, tampi dukkhamidaṃ mataṃ.</p>

<p rend="hangnum" n="697"><hi rend="paranum">697</hi><hi rend="dot">.</hi></p>

<p rend="gatha1"> Apāyesupapajjantā, cavantā devalokato;</p>

<p rend="gathalast">Manussesu ca jīrantā, nānābyasanapīḷitā.</p>

<p rend="hangnum" n="698"><hi rend="paranum">698</hi><hi rend="dot">.</hi></p>

<p rend="gatha1"> Socantā paridevantā, vedentā dukkhavedanaṃ;</p>

<p rend="gathalast">Domanassehi santattā, upāyāsavighātino.</p>

<p rend="hangnum" n="699"><hi rend="paranum">699</hi><hi rend="dot">.</hi></p>

<p rend="gatha1"> Aniṭṭhehi akantehi, appiyehi samāyutā;</p>

<p rend="gathalast">Saṅkhārehi ca sattehi, nānānatthavidhāyibhi.</p>

<p rend="hangnum" n="700"><hi rend="paranum">700</hi><hi rend="dot">.</hi></p>

<p rend="gatha1"> Iṭṭhehi piyakantehi, manāpehi viyojitā;</p>

<p rend="gathalast">Saṅkhārehi ca sattehi, nānāsampattidāyibhi.</p>

<p rend="hangnum" n="701"><hi rend="paranum">701</hi><hi rend="dot">.</hi></p>

<p rend="gatha1"> Dukkhāpagamamicchantā <pb ed="V" n="0.0065" />, patthayantā sukhāgamaṃ;</p>

<p rend="gathalast">Alabbhaneyyadhammesu, pipāsāturamānasā.</p>

<p rend="hangnum" n="702"><hi rend="paranum">702</hi><hi rend="dot">.</hi></p>

<p rend="gatha1"> Kicchādhipannā kapaṇā, vipphandantā rudammukhā;</p>

<p rend="gathalast">Taṇhādāsā parābhūtā, bhavasaṃsārasaṃkaṭe.</p>

<p rend="hangnum" n="703"><hi rend="paranum">703</hi><hi rend="dot">.</hi></p>

<p rend="gatha1"> Yaṃ tebhūmakanissandaṃ, kaṭukaṃ gāḷhavedanaṃ;</p>

<p rend="gathalast">Vedenti saṃsāraphalaṃ, taṃjātādiṃ vinā kuto.</p>

<p rend="hangnum" n="704"><hi rend="paranum">704</hi><hi rend="dot">.</hi></p>

<p rend="gatha1"> Tasmā jātādibhedehi, bādhamānā bhayāvahā;</p>

<p rend="gathalast">Dukkhā ca dukkhavatthu ca, bahudhāpi papañcitā.</p>

<p rend="hangnum" n="705"><hi rend="paranum">705</hi><hi rend="dot">.</hi></p>

<p rend="gatha1"> Te sabbe pañcupādāna-kkhandhā eva samāsato;</p>

<p rend="gathalast">Dukkhādhiṭṭhānabhāvena, dukkhatāya niyāmitā.</p>

<p rend="hangnum" n="706"><hi rend="paranum">706</hi><hi rend="dot">.</hi></p>

<p rend="gatha1"> Tasmā tebhūmakā dhammā, sabbe taṇhāvivajjitā;</p>

<p rend="gathalast"><hi rend="bold">Dukkhasacca</hi>nti desesi, desanākusalo muni.</p>

<p rend="hangnum" n="707"><hi rend="paranum">707</hi><hi rend="dot">.</hi></p>

<p rend="gatha1"> Virāgatejālābhena <pb ed="M" n="0.0061" />, taṇhāsnehasinehitaṃ;</p>

<p rend="gathalast">Visarukkhova jātādinānānatthaphalodayaṃ.</p>

<p rend="hangnum" n="708"><hi rend="paranum">708</hi><hi rend="dot">.</hi></p>

<p rend="gatha1"> Nandirāgānubandhena, santānamavakaḍḍhitaṃ;</p>

<p rend="gathalast">Punabbhavābhinibbattibhāvena parivattati.</p>

<p rend="hangnum" n="709"><hi rend="paranum">709</hi><hi rend="dot">.</hi></p>

<p rend="gatha1"> Patiṭṭhitañca tatthetamattasnehānusevanaṃ;</p>

<p rend="gathalast">Gocarānunayābaddhaṃ, rāgamucchāsamohitaṃ.</p>

<p rend="hangnum" n="710"><hi rend="paranum">710</hi><hi rend="dot">.</hi></p>

<p rend="gatha1"> Klesarāsiparikliṭṭhaṃ, byasanopaddavāhataṃ;</p>

<p rend="gathalast">Dukkhasallasamāviddhaṃ, vihaññati nirantaraṃ.</p>

<p rend="hangnum" n="711"><hi rend="paranum">711</hi><hi rend="dot">.</hi></p>

<p rend="gatha1"> Have virāgatejena, vicchinne sati sabbathā;</p>

<p rend="gathalast">Kena bandhena santāna-mānessati bhavantaraṃ.</p>

<p rend="hangnum" n="712"><hi rend="paranum">712</hi><hi rend="dot">.</hi></p>

<p rend="gatha1"> Bhavantaramasampatte, santānamhi vivaṭṭite;</p>

<p rend="gathalast">Kimadhiṭṭhāya jātādidukkhadhammā pavattare.</p>

<p rend="hangnum" n="713"><hi rend="paranum">713</hi><hi rend="dot">.</hi></p>

<p rend="gatha1"> Tasmā <pb ed="V" n="0.0066" /> mokkhavipakkhena, taṇhādukkhavidhāyinī;</p>

<p rend="gathalast"><hi rend="bold">Dukkhasamudayo</hi> nāma, saccamiccāha nāyako.</p>

<p rend="hangnum" n="714"><hi rend="paranum">714</hi><hi rend="dot">.</hi></p>

<p rend="gatha1"> Sabbadukkhavinimuttaṃ, sabbaklesavinissaṭaṃ;</p>

<p rend="gathalast"><hi rend="bold">Dukkhanirodha</hi>nāmena, saccaṃ vuccati accutaṃ.</p>

<p rend="hangnum" n="715"><hi rend="paranum">715</hi><hi rend="dot">.</hi></p>

<p rend="gatha1"> Dukkhañca parijānanto, pajahaṃ dukkhasambhavaṃ;</p>

<p rend="gathalast">Nibbānaṃ padamārabbha, bhāvanāvīthimosaṭo.</p>

<p rend="hangnum" n="716"><hi rend="paranum">716</hi><hi rend="dot">.</hi></p>

<p rend="gatha1"> Niyyānaṭṭhaṅgiko <hi rend="bold">maggo,</hi> sabbadukkhavimuttiyā;</p>

<p rend="gathalast">Dukkhanirodhagāmīti, saccaṃ tasmā tamīritaṃ.</p>

<p rend="hangnum" n="717"><hi rend="paranum">717</hi><hi rend="dot">.</hi></p>

<p rend="gatha1"> Catusaccavinimuttā, sesā lokuttarā matā;</p>

<p rend="gathalast">Maggaṅgasampayuttā ca, phaladhammā ca sabbathā.</p>

<p rend="hangnum" n="718"><hi rend="paranum">718</hi><hi rend="dot">.</hi></p>

<p rend="gatha1"> Itthaṃ sahetukaṃ dukkhaṃ, sopāyāmatanibbutiṃ;</p>

<p rend="gathalast">Paṭipattihitatthāya, vibhāveti vināyako.</p>

<p rend="hangnum" n="719"><hi rend="paranum">719</hi><hi rend="dot">.</hi></p>

<p rend="gatha1"> Sappāṭihāriyaṃ dhammaṃ, desetvāna anuttaro;</p>

<p rend="gathalast">Catudhā<hi rend="bold">riyasaccāni,</hi> vibhajīti vibhāvaye.</p>

<p rend="hangnum" n="720"><hi rend="paranum">720</hi><hi rend="dot">.</hi></p>

<p rend="gatha1"> Tabbhāvabhāvibhāvena <pb ed="M" n="0.0062" />, paccayākāralakkhitaṃ;</p>

<p rend="gathalast">Tiyaddhaṃ dvādasaṅgañca, vīsatākārasaṅgahaṃ.</p>

<p rend="hangnum" n="721"><hi rend="paranum">721</hi><hi rend="dot">.</hi></p>

<p rend="gatha1"> Tisandhi catusaṅkhepaṃ, tivaṭṭañca tilakkhaṇaṃ;</p>

<p rend="gathalast">Tebhūmakaṃ dvimūlañca, catukkanayamaṇḍitaṃ.</p>

<p rend="hangnum" n="722"><hi rend="paranum">722</hi><hi rend="dot">.</hi></p>

<p rend="gatha1"> Paccekaṃ catugambhīra-manupubbavavatthitaṃ;</p>

<p rend="gathalast">Avijjākūṭasaṅkhātaṃ, bandhāvicchedamaṇḍalaṃ.</p>

<p rend="hangnum" n="723"><hi rend="paranum">723</hi><hi rend="dot">.</hi></p>

<p rend="gatha1"> Sokādīnatthanissandaṃ, kevalaṃ dukkhapiṇḍitaṃ;</p>

<p rend="gathalast"><hi rend="bold">Paṭiccasamuppādo</hi>ti, bhavacakkaṃ pavuccati.</p>

<p rend="hangnum" n="724"><hi rend="paranum">724</hi><hi rend="dot">.</hi></p>

<p rend="gatha1"> Paṭividdhāya vijjāya, bhaṅgāvijjāya sabbathā;</p>

<p rend="gathalast">Vivaṭṭatānupubbena, hetubhaṅgā yathākathaṃ.</p>

<p rend="hangnum" n="725"><hi rend="paranum">725</hi><hi rend="dot">.</hi></p>

<p rend="gatha1"> Asmiṃ <pb ed="V" n="0.0067" /> sati idaṃ hoti, assuppādā idaṃ bhave;</p>

<p rend="gathalast">Asatāsmiṃ na taṃ hoti, tassa bhaṅgāva bhijjati.</p>

<p rend="hangnum" n="726"><hi rend="paranum">726</hi><hi rend="dot">.</hi></p>

<p rend="gatha1"> Etamatthaṃ purakkhatvā, paccayaṭṭhiti dassitā;</p>

<p rend="gathalast">Paṭiccasamuppādassa, idappaccayatā naye.</p>

<p rend="hangnum" n="727"><hi rend="paranum">727</hi><hi rend="dot">.</hi></p>

<p rend="gatha1"> Tathā hi jātiyāpāha, paccayattaṃ mahāmuni;</p>

<p rend="gathalast">Jarāmaraṇadhammānaṃ, mattābhedepi vatthuto.</p>

<p rend="hangnum" n="728"><hi rend="paranum">728</hi><hi rend="dot">.</hi></p>

<p rend="gatha1"> Āhaccapaccayaṭṭhamhi, nedisī paccayaṭṭhiti;</p>

<p rend="gathalast">Tattha dhammantarasseva, paccayaṭṭho vibhāvito.</p>

<p rend="hangnum" n="729"><hi rend="paranum">729</hi><hi rend="dot">.</hi></p>

<p rend="gatha1"> Vuttamācariyenetaṃ, paṭṭhānanayasaṅgahe;</p>

<p rend="gathalast">Labbhamānanayaṃ tāva, dassanatthaṃ papañcito.</p>

<p rend="hangnum" n="730"><hi rend="paranum">730</hi><hi rend="dot">.</hi></p>

<p rend="gatha1"> Ettha tasmānupekkhitvā, āhacca niyamaṃ budho;</p>

<p rend="gathalast">Tabbhāvabhāvimattena, paccayatthaṃ vibhāvaye.</p>

<p rend="hangnum" n="731"><hi rend="paranum">731</hi><hi rend="dot">.</hi></p>

<p rend="gatha1"> Tatthāvijjā ca saṅkhārā, <hi rend="bold">addhātīto</hi>ti bhāsitā;</p>

<p rend="gathalast">Viññāṇaṃ nāmarūpañca, saḷāyatanasaññitaṃ.</p>

<p rend="hangnum" n="732"><hi rend="paranum">732</hi><hi rend="dot">.</hi></p>

<p rend="gatha1"> Phasso ca vedanā taṇhā, upādānaṃ bhavoti ca;</p>

<p rend="gathalast"><hi rend="bold">Paccuppanno</hi> bhave <hi rend="bold">addhā,</hi> bhave <hi rend="bold">addhā anāgato</hi>.</p>

<p rend="hangnum" n="733"><hi rend="paranum">733</hi><hi rend="dot">.</hi></p>

<p rend="gatha1"> Jāti <pb ed="M" n="0.0063" /> jarā maraṇanti, dvedhā hoti ca sabbathā;</p>

<p rend="gathalast">Kālattayavavatthānaṃ, <hi rend="bold">tiyaddha</hi>miti dīpaye.</p>

<p rend="hangnum" n="734"><hi rend="paranum">734</hi><hi rend="dot">.</hi></p>

<p rend="gatha1"> Tatthā<hi rend="bold">vijjā</hi>ti aññāṇaṃ, catusaccesu bhāsitaṃ;</p>

<p rend="gathalast">Pubbante cāparante ca, paccayaṭṭhitiyaṃ tathā.</p>

<p rend="hangnum" n="735"><hi rend="paranum">735</hi><hi rend="dot">.</hi></p>

<p rend="gatha1"> Apuññātisaṅkhāroti, vuttā dvādasa cetanā;</p>

<p rend="gathalast">Tathā puññābhisaṅkhāro, kāmarūpesu bhāsito.</p>

<p rend="hangnum" n="736"><hi rend="paranum">736</hi><hi rend="dot">.</hi></p>

<p rend="gatha1"> Āneñjātisaṅkhāroti, vuttāruppā catubbidhā;</p>

<p rend="gathalast">Kāyabbacīmanodvāraṃ, patvā tāyeva cetanā.</p>

<p rend="hangnum" n="737"><hi rend="paranum">737</hi><hi rend="dot">.</hi></p>

<p rend="gatha1"> Vuttā <pb ed="V" n="0.0068" /> kāyavacīcittasaṅkhārāti mahesinā;</p>

<p rend="gathalast"><hi rend="bold">Saṅkhārā</hi>ti vibhattevamekūnatiṃsa cetanā.</p>

<p rend="hangnum" n="738"><hi rend="paranum">738</hi><hi rend="dot">.</hi></p>

<p rend="gatha1"> Ekūnavīsatividhaṃ, paṭisandhikkhaṇe tathā;</p>

<p rend="gathalast">Pavatte dvattiṃsavidhaṃ, <hi rend="bold">viññāṇaṃ</hi> pākamānasaṃ.</p>

<p rend="hangnum" n="739"><hi rend="paranum">739</hi><hi rend="dot">.</hi></p>

<p rend="gatha1"> Tividhaṃ vedanā saññā, saṅkhārāti vibheditaṃ;</p>

<p rend="gathalast"><hi rend="bold">Nāmarūpaṃ</hi> tu duvidhaṃ, bhūtopādāyabhedato.</p>

<p rend="hangnum" n="740"><hi rend="paranum">740</hi><hi rend="dot">.</hi></p>

<p rend="gatha1"><hi rend="bold">Saḷāyatana</hi>saṅkhātaṃ, cakkhādajjhattikaṃ mataṃ;</p>

<p rend="gathalast">Cakkhusamphassādibhedā, <hi rend="bold">phasso</hi> chadhā pakāsito.</p>

<p rend="hangnum" n="741"><hi rend="paranum">741</hi><hi rend="dot">.</hi></p>

<p rend="gatha1"> Sukhā dukkhā upekkhāti, <hi rend="bold">vedanā</hi> tividhā bhave;</p>

<p rend="gathalast">Kāme bhave ca vibhave, <hi rend="bold">taṇhā</hi>ti tividhā matā.</p>

<p rend="hangnum" n="742"><hi rend="paranum">742</hi><hi rend="dot">.</hi></p>

<p rend="gatha1"> Kāmupādānādibhedā, <hi rend="bold">upādānā</hi> catubbidhā;</p>

<p rend="gathalast">Kammopapattibhedena, <hi rend="bold">bhavo</hi> nāma dvidhā mato.</p>

<p rend="hangnum" n="743"><hi rend="paranum">743</hi><hi rend="dot">.</hi></p>

<p rend="gatha1"> Attabhāvābhinibbatti, <hi rend="bold">jāti</hi> nāma <hi rend="bold">jarā</hi> pana;</p>

<p rend="gathalast">Purāṇabhāvo <hi rend="bold">maraṇaṃ,</hi> pariyosānamīritaṃ.</p>

<p rend="hangnum" n="744"><hi rend="paranum">744</hi><hi rend="dot">.</hi></p>

<p rend="gatha1"><hi rend="bold">Dvādasaṅgappabhedena,</hi> vibhattevaṃ mahesinā;</p>

<p rend="gathalast">Paṭiccasamuppādoti, paccayā eva kevalā.</p>

<p rend="hangnum" n="745"><hi rend="paranum">745</hi><hi rend="dot">.</hi></p>

<p rend="gatha1"> Paṭicca phalabhāvena, sāpekkhaṃ ṭhitamattani;</p>

<p rend="gathalast">Apaccakkhāya saṅgantvā, uppādentīti paccayā.</p>

<p rend="hangnum" n="746"><hi rend="paranum">746</hi><hi rend="dot">.</hi></p>

<p rend="gatha1"> Avijjāsaṅkhārānaṃ <pb ed="M" n="0.0064" /> tu, gahaṇe gahitāva te;</p>

<p rend="gathalast">Taṇhupādānabhavāpi, iti pañcettha hetuyo.</p>

<p rend="hangnum" n="747"><hi rend="paranum">747</hi><hi rend="dot">.</hi></p>

<p rend="gatha1"> Taṇhupādānabhavānaṃ, gahaṇe gahitā puna;</p>

<p rend="gathalast">Avijjā saṅkhārā cāti, pañcevetthāpi hetuyo.</p>

<p rend="hangnum" n="748"><hi rend="paranum">748</hi><hi rend="dot">.</hi></p>

<p rend="gatha1"> Viññāṇādisarūpena, dassitaṃ phalapañcakaṃ;</p>

<p rend="gathalast">Jātijjarāmaraṇena, tadeva gahitaṃ puna.</p>

<p rend="hangnum" n="749"><hi rend="paranum">749</hi><hi rend="dot">.</hi></p>

<p rend="gatha1"> Atīte <pb ed="V" n="0.0069" /> hetavo pañca, idāni phalapañcakaṃ;</p>

<p rend="gathalast">Idāni hetavo pañca, āyatiṃ phalapañcakaṃ.</p>

<p rend="hangnum" n="750"><hi rend="paranum">750</hi><hi rend="dot">.</hi></p>

<p rend="gatha1"> Itthaṃ bhedena saṅgayha, dvādasaṅgaṃ vicakkhaṇā;</p>

<p rend="gathalast">Atthāpattivisesena, <hi rend="bold">vīsatākāra</hi>mīrayuṃ.</p>

<p rend="hangnum" n="751"><hi rend="paranum">751</hi><hi rend="dot">.</hi></p>

<p rend="gatha1"> Hetuphalaṃ phalahetu, puna hetuphalanti ca;</p>

<p rend="gathalast"><hi rend="bold">Tisandhi catusaṅkhepaṃ,</hi> tamevāhu vibhāvino.</p>

<p rend="hangnum" n="752"><hi rend="paranum">752</hi><hi rend="dot">.</hi></p>

<p rend="gatha1"> Avijjātaṇhupādānā, klesavaṭṭanti bhāsitā;</p>

<p rend="gathalast">Bhavekadeso saṅkhārā, kammavaṭṭaṃ tatoparaṃ.</p>

<p rend="hangnum" n="753"><hi rend="paranum">753</hi><hi rend="dot">.</hi></p>

<p rend="gatha1"> Vipākavaṭṭamiccevaṃ, vivaṭṭenāvivaṭṭitaṃ;</p>

<p rend="gathalast"><hi rend="bold">Tivaṭṭa</hi>vaṭṭitaṃ hutvā, vaṭṭametaṃ pavattati.</p>

<p rend="hangnum" n="754"><hi rend="paranum">754</hi><hi rend="dot">.</hi></p>

<p rend="gatha1"> Aniccañca khayaṭṭhena, dukkhametaṃ bhayaṭṭhato;</p>

<p rend="gathalast">Anattāsārakaṭṭhena, vaṭṭamevaṃ <hi rend="bold">tilakkhaṇaṃ</hi>.</p>

<p rend="hangnum" n="755"><hi rend="paranum">755</hi><hi rend="dot">.</hi></p>

<p rend="gatha1"> Saṃsārasseva vuttāyaṃ, paccayānaṃ paramparā;</p>

<p rend="gathalast">Paṭiccasamuppādoti, tato <hi rend="bold">tebhūmako</hi> mato.</p>

<p rend="hangnum" n="756"><hi rend="paranum">756</hi><hi rend="dot">.</hi></p>

<p rend="gatha1"> Bandhāvijjāṇḍakosena, vijjādibhedavajjitā;</p>

<p rend="gathalast">Vimuttirasamappattā, bhavataṇhāpipāsitā.</p>

<p rend="hangnum" n="757"><hi rend="paranum">757</hi><hi rend="dot">.</hi></p>

<p rend="gatha1"> Abhisaṅkhārabhāvena, paṭibandhati santati;</p>

<p rend="gathalast">Tathābhisaṅkhatā pāka-bhāvāya parivattati.</p>

<p rend="hangnum" n="758"><hi rend="paranum">758</hi><hi rend="dot">.</hi></p>

<p rend="gatha1"> Vipākā <pb ed="M" n="0.0065" /> puna kammāni, pākāni puna kammato;</p>

<p rend="gathalast">Iccevaṃ pariyāyena, saṃsāroyaṃ pavattati.</p>

<p rend="hangnum" n="759"><hi rend="paranum">759</hi><hi rend="dot">.</hi></p>

<p rend="gatha1"> Iccāvijjābhavataṇhā, vaṭṭopatthambhakā matā;</p>

<p rend="gathalast">Sampayuttānusayitā, tasmā vaṭṭaṃ <hi rend="bold">dvimūlakaṃ</hi>.</p>

<p rend="hangnum" n="760"><hi rend="paranum">760</hi><hi rend="dot">.</hi></p>

<p rend="gatha1"> Paccayapaccayuppanna-santānabhedato pana;</p>

<p rend="gathalast">Nānābhūtānamekantaṃ, bījarukkhādayo viya.</p>

<p rend="hangnum" n="761"><hi rend="paranum">761</hi><hi rend="dot">.</hi></p>

<p rend="gatha1"> Tathāpi <pb ed="V" n="0.0070" /> tesaṃ dhammānaṃ, vatthulakkhaṇabhedato;</p>

<p rend="gathalast">Dīpavaṭṭisikhānaṃva, natthi ekantamekatā.</p>

<p rend="hangnum" n="762"><hi rend="paranum">762</hi><hi rend="dot">.</hi></p>

<p rend="gatha1"> Hetuhetusamuppannā, īhābhogavivajjitā;</p>

<p rend="gathalast">Paccayāya ca paccetu-mabyāpārā tato matā.</p>

<p rend="hangnum" n="763"><hi rend="paranum">763</hi><hi rend="dot">.</hi></p>

<p rend="gatha1"> Avijjādīnamevātha, sambhave sambhavanti ca;</p>

<p rend="gathalast">Saṅkhārādisabhāvāti, ṭhitevaṃdhammatāya te.</p>

<p rend="hangnum" n="764"><hi rend="paranum">764</hi><hi rend="dot">.</hi></p>

<p rend="gatha1"> Itthamekattanānattā, abyāpāro tathāparo;</p>

<p rend="gathalast">Etthevaṃdhammatā ceti, <hi rend="bold">nayā</hi> vuttā catubbidhā.</p>

<p rend="hangnum" n="765"><hi rend="paranum">765</hi><hi rend="dot">.</hi></p>

<p rend="gatha1"> Phalānaṃ paccayuppatti, paccayattho ca hetusu;</p>

<p rend="gathalast">Sabhāvapaṭivedho ca, desanā cittatāti ca.</p>

<p rend="hangnum" n="766"><hi rend="paranum">766</hi><hi rend="dot">.</hi></p>

<p rend="gatha1"> Atthadhammapaṭivedha-desanānaṃ yathākkamaṃ;</p>

<p rend="gathalast">Atigambhīrabhāvena, <hi rend="bold">catugambhīra</hi>mīritaṃ.</p>

<p rend="hangnum" n="767"><hi rend="paranum">767</hi><hi rend="dot">.</hi></p>

<p rend="gatha1"> Padhānakāraṇattā hi, avijjādiparamparā;</p>

<p rend="gathalast">Kamena saṅkhārādīnaṃ, paccayāti <hi rend="bold">vavatthitā</hi>.</p>

<p rend="hangnum" n="768"><hi rend="paranum">768</hi><hi rend="dot">.</hi></p>

<p rend="gatha1"> Tathā hi jātiyā eva, jarāmaraṇasambhavo;</p>

<p rend="gathalast">Ajātānaṃ jarā vātha, maraṇaṃ vā kuto bhave.</p>

<p rend="hangnum" n="769"><hi rend="paranum">769</hi><hi rend="dot">.</hi></p>

<p rend="gatha1"> Sāvopapattisaṅkhātā, jāti kammabhavoditā;</p>

<p rend="gathalast">Aṅkuro viya bījamhā, tattha tatthopalabbhati.</p>

<p rend="hangnum" n="770"><hi rend="paranum">770</hi><hi rend="dot">.</hi></p>

<p rend="gatha1"> Sampayogānusayato, upādānappatiṭṭhitā;</p>

<p rend="gathalast">Āyūhanti ca kammāni, ākaḍḍhantopapattikaṃ.</p>

<p rend="hangnum" n="771"><hi rend="paranum">771</hi><hi rend="dot">.</hi></p>

<p rend="gatha1"> Upādāniyadhammesu <pb ed="M" n="0.0066" />, taṇhāsnehapipāsitā;</p>

<p rend="gathalast">Daḷhī kubbantupādānaṃ, piyarūpābhinandino.</p>

<p rend="hangnum" n="772"><hi rend="paranum">772</hi><hi rend="dot">.</hi></p>

<p rend="gatha1"> Vedanīyesu dhammesu, assādamanupassato;</p>

<p rend="gathalast">Vedanāpaccayā taṇhā, samuṭṭhāya pavaḍḍhati.</p>

<p rend="hangnum" n="773"><hi rend="paranum">773</hi><hi rend="dot">.</hi></p>

<p rend="gatha1"> Iṭṭhāniṭṭhañca <pb ed="V" n="0.0071" /> majjhattaṃ, phusantā pana gocaraṃ;</p>

<p rend="gathalast">Vedenti vedanaṃ nāma, nāphusantā kudācanaṃ.</p>

<p rend="hangnum" n="774"><hi rend="paranum">774</hi><hi rend="dot">.</hi></p>

<p rend="gatha1"> Phusatālambaṇañceso, saḷāyatanasambhave;</p>

<p rend="gathalast">Dvārābhāve kuto tassa, samuppatti bhavissati.</p>

<p rend="hangnum" n="775"><hi rend="paranum">775</hi><hi rend="dot">.</hi></p>

<p rend="gatha1"> Saḷāyatanametañca, nāmarūpūpanissitaṃ;</p>

<p rend="gathalast">Chaphassadvārabhāvena, pavattati yathārahaṃ.</p>

<p rend="hangnum" n="776"><hi rend="paranum">776</hi><hi rend="dot">.</hi></p>

<p rend="gatha1"> Pubbaṅgamādhiṭṭhānena, viññāṇena patiṭṭhahe;</p>

<p rend="gathalast">Nāmarūpaṃ upatthaddhaṃ, paṭisandhipavattiyaṃ.</p>

<p rend="hangnum" n="777"><hi rend="paranum">777</hi><hi rend="dot">.</hi></p>

<p rend="gatha1"> Saṅkhārajanitaṃ hutvā, patiṭṭhāti bhavantare;</p>

<p rend="gathalast">Viññāṇaṃ janakābhāve, tassuppatti kathaṃ bhave.</p>

<p rend="hangnum" n="778"><hi rend="paranum">778</hi><hi rend="dot">.</hi></p>

<p rend="gatha1"> Avijjāyānusayite, paṭivedhavirodhite;</p>

<p rend="gathalast">Vaṭṭānugatasantāne, paṭisandhiphalāvahe.</p>

<p rend="hangnum" n="779"><hi rend="paranum">779</hi><hi rend="dot">.</hi></p>

<p rend="gatha1"> Pākadhammā sabhāvena, pavattanti hi cetanā;</p>

<p rend="gathalast">Avijjāpaccayā honti, saṅkhārāti tato matā.</p>

<p rend="hangnum" n="780"><hi rend="paranum">780</hi><hi rend="dot">.</hi></p>

<p rend="gatha1"> Paṭividdhesu saccesu, paccayānaṃ paramparā;</p>

<p rend="gathalast">Vighātīyati sabbāpi, tato vaṭṭaṃ vivaṭṭati.</p>

<p rend="hangnum" n="781"><hi rend="paranum">781</hi><hi rend="dot">.</hi></p>

<p rend="gatha1"> Iccāvijjāvirodhena, tassā vaṭṭappavattiyā;</p>

<p rend="gathalast">Saṅghātanikabhāvena, avijjā kūṭasammatā.</p>

<p rend="hangnum" n="782"><hi rend="paranum">782</hi><hi rend="dot">.</hi></p>

<p rend="gatha1"> Jarāmaraṇasaṅghāṭa-paṭipīḷitacetasaṃ;</p>

<p rend="gathalast">Klesamucchāparetānaṃ, sā cāvijjā pavaḍḍhati.</p>

<p rend="hangnum" n="783"><hi rend="paranum">783</hi><hi rend="dot">.</hi></p>

<p rend="gatha1"> Iccābaddhamavicchedaṃ, idappaccayamaṇḍalaṃ;</p>

<p rend="gathalast">Cakkanemisamāvaṭṭaṃ, kamena parivattati.</p>

<p rend="hangnum" n="784"><hi rend="paranum">784</hi><hi rend="dot">.</hi></p>

<p rend="gatha1"> Vaṭṭassa <pb ed="M" n="0.0067" /> dvādasaṅgassa, tassa tebhūmakassa tu;</p>

<p rend="gathalast">Dukkhakkhandhassa dassesi, nissandena nidassanaṃ.</p>

<p rend="hangnum" n="785"><hi rend="paranum">785</hi><hi rend="dot">.</hi></p>

<p rend="gatha1"> Sokañca <pb ed="V" n="0.0072" /> paridevañca, tathā dukkhañca kāyikaṃ;</p>

<p rend="gathalast">Domanassamupāyāsaṃ, nānābyasanasambhavaṃ.</p>

<p rend="hangnum" n="786"><hi rend="paranum">786</hi><hi rend="dot">.</hi></p>

<p rend="gatha1"> Iccāturamaniccantaṃ, mahopaddavasaṅkulaṃ;</p>

<p rend="gathalast">Bahupaklesupassaṭṭhaṃ, dukkhametanti piṇḍitaṃ.</p>

<p rend="hangnum" n="787"><hi rend="paranum">787</hi><hi rend="dot">.</hi></p>

<p rend="gatha1"> Iccevaṃ pañcupādāna-kkhandhabheditasaṅgaho;</p>

<p rend="gathalast">Attabhāvabhavaratho, hatthamuttaṃva yantakaṃ.</p>

<p rend="hangnum" n="788"><hi rend="paranum">788</hi><hi rend="dot">.</hi></p>

<p rend="gatha1"> Gatiṭṭhitinivāsesu, saṃsaranto nirantaraṃ;</p>

<p rend="gathalast">Cakkenetena yātīti, bhavacakkamidaṃ mataṃ.</p>

<p rend="hangnum" n="789"><hi rend="paranum">789</hi><hi rend="dot">.</hi></p>

<p rend="gatha1"> Avijjāṇḍaṃ padāletvā, paṭivedhappavattiyā;</p>

<p rend="gathalast">Paccayappaccayuppannā, supaṭṭhanti sabhāvato.</p>

<p rend="hangnum" n="790"><hi rend="paranum">790</hi><hi rend="dot">.</hi></p>

<p rend="gatha1"> Aniccā dukkhanattā ca, bhaṅgavanto bhayāvahā;</p>

<p rend="gathalast">Sādīnavāti saṅkhāya, vivaṭṭamabhitiṭṭhati.</p>

<p rend="hangnum" n="791"><hi rend="paranum">791</hi><hi rend="dot">.</hi></p>

<p rend="gatha1"> Tato sānusayā taṇhā, nirujjhati punabbhave;</p>

<p rend="gathalast">Santānaratiyābhāvā, na pakkhandati sandhiyaṃ.</p>

<p rend="hangnum" n="792"><hi rend="paranum">792</hi><hi rend="dot">.</hi></p>

<p rend="gatha1"> Aviruḷhikabhāvena, tattha vaṭṭavirodhite;</p>

<p rend="gathalast">Abhisaṅkhārabhāvena, na pavattanti cetanā.</p>

<p rend="hangnum" n="793"><hi rend="paranum">793</hi><hi rend="dot">.</hi></p>

<p rend="gatha1"> Paṭisandhipavattīpi, na janenti bhavantare;</p>

<p rend="gathalast">Iccāvijjānirodhena, niruddhā kammacetanā.</p>

<p rend="hangnum" n="794"><hi rend="paranum">794</hi><hi rend="dot">.</hi></p>

<p rend="gatha1"> Paccayatthanirodhena, saṅkhārānaṃ nirodhato;</p>

<p rend="gathalast">Viññāṇaṃ janakābhāvā, niruddhamiti vuccati.</p>

<p rend="hangnum" n="795"><hi rend="paranum">795</hi><hi rend="dot">.</hi></p>

<p rend="gatha1"> Viññāṇādinirodhā ca, nāmarūpādikaṃ tathā;</p>

<p rend="gathalast">Dukkhakkhandhassimassevaṃ, nirodhoti pavuccati.</p>

<p rend="hangnum" n="796"><hi rend="paranum">796</hi><hi rend="dot">.</hi></p>

<p rend="gatha1"> Iti <pb ed="M" n="0.0068" /> vaṭṭavivaṭṭānaṃ, vasā dvedhā vibhāvito;</p>

<p rend="gathalast"><hi rend="bold">Paṭiccasamuppādo</hi>ti, desitoyaṃ mahesinā.</p>

<p rend="hangnum" n="797"><hi rend="paranum">797</hi><hi rend="dot">.</hi></p>

<p rend="gatha1"> Sabbasaṅkhatadhammānaṃ <pb ed="V" n="0.0073" />, sabbe dhammāpi paccayā;</p>

<p rend="gathalast">Janakā cevupatthambhā, saṃvibhattā yathārahaṃ.</p>

<p rend="hangnum" n="798"><hi rend="paranum">798</hi><hi rend="dot">.</hi></p>

<p rend="gatha1"> Āhacca paccayaṭṭhena, catuvīsatidhā ṭhitā;</p>

<p rend="gathalast">Hetālambaṇādhipatānantarasamanantarā.</p>

<p rend="hangnum" n="799"><hi rend="paranum">799</hi><hi rend="dot">.</hi></p>

<p rend="gatha1"> Sahajātaaññamañña-nissayā copanissayo;</p>

<p rend="gathalast">Purejātā pacchājātā-sevanā kammameva ca.</p>

<p rend="hangnum" n="800"><hi rend="paranum">800</hi><hi rend="dot">.</hi></p>

<p rend="gatha1"> Pākāhārindriyajjhāna-maggaṅgasampayuttakā;</p>

<p rend="gathalast">Vippayuttatthi natthi ca, vigatāvigatanti ca.</p>

<p rend="hangnum" n="801"><hi rend="paranum">801</hi><hi rend="dot">.</hi></p>

<p rend="gatha1"> Pañcātītāva kammaṃ tu, vattamānañca īritaṃ;</p>

<p rend="gathalast">Sabbathāpi tayo vuttā, vattamānā tatopare.</p>

<p rend="hangnum" n="802"><hi rend="paranum">802</hi><hi rend="dot">.</hi></p>

<p rend="gatha1"> Chadhā nāmaṃ tu nāmassa, pañcadhā nāmarūpinaṃ;</p>

<p rend="gathalast">Ekadhā puna rūpassa, rūpaṃ nāmassa cekadhā.</p>

<p rend="hangnum" n="803"><hi rend="paranum">803</hi><hi rend="dot">.</hi></p>

<p rend="gatha1"> Paññattināmarūpāni, nāmassa duvidhā dvayaṃ;</p>

<p rend="gathalast">Dvayassa navadhā ceti, chabbidhā paccayā kathaṃ.</p>

<p rend="hangnum" n="804"><hi rend="paranum">804</hi><hi rend="dot">.</hi></p>

<p rend="gatha1"> Niruddhānantarā eva, jāyantānamanantaraṃ;</p>

<p rend="gathalast">Nāmadhammāva nāmānaṃ, janakattopakārakā.</p>

<p rend="hangnum" n="805"><hi rend="paranum">805</hi><hi rend="dot">.</hi></p>

<p rend="gatha1"> Nirantarappavattiyā, anurūpamanantarā;</p>

<p rend="gathalast"><hi rend="bold">Anantara</hi>paccayena, paccayoti pakāsitā.</p>

<p rend="hangnum" n="806"><hi rend="paranum">806</hi><hi rend="dot">.</hi></p>

<p rend="gatha1"> Samanantarabhāvena, tesaṃ te eva paccayā;</p>

<p rend="gathalast"><hi rend="bold">Samanantara</hi>nāmena, paccayoti pakāsitā.</p>

<p rend="hangnum" n="807"><hi rend="paranum">807</hi><hi rend="dot">.</hi></p>

<p rend="gatha1"> Atthibhāvāya dhammānaṃ, natthitāyopakārakā;</p>

<p rend="gathalast"><hi rend="bold">Natthi</hi>paccayanāmena, vuttā te eva tādinā.</p>

<p rend="hangnum" n="808"><hi rend="paranum">808</hi><hi rend="dot">.</hi></p>

<p rend="gatha1"> Okāsadānabhāvena, vigatāvopakārakā;</p>

<p rend="gathalast">Dhammā te eva vuccanti, <hi rend="bold">vigata</hi>ppaccayoti ca.</p>

<p rend="hangnum" n="809"><hi rend="paranum">809</hi><hi rend="dot">.</hi></p>

<p rend="gatha1"> Javā <pb ed="M" n="0.0069" /><pb ed="V" n="0.0074" /> paguṇabhāvāya, javānamupakārakā;</p>

<p rend="gathalast"><hi rend="bold">Āsevana</hi>paccayoti, niruddhānantarā matā.</p>

<p rend="hangnum" n="810"><hi rend="paranum">810</hi><hi rend="dot">.</hi></p>

<p rend="gatha1"> Saṃsaṭṭhasahajātānaṃ, sampayogena paccayā;</p>

<p rend="gathalast"><hi rend="bold">Sampayutta</hi>paccayoti, nāmā nāmānamīritā.</p>

<p rend="hangnum" n="811"><hi rend="paranum">811</hi><hi rend="dot">.</hi></p>

<p rend="gatha1"> Icceko vattamāno ca, pañcātītā yathārahaṃ;</p>

<p rend="gathalast"><hi rend="bold">Arūpānamarūpā</hi> ca, <hi rend="bold">paccayā chabbidhā</hi> matā.</p>

<p rend="hangnum" n="812"><hi rend="paranum">812</hi><hi rend="dot">.</hi></p>

<p rend="gatha1"> Pavatte cittajātānaṃ, kammajānañca sandhiyaṃ;</p>

<p rend="gathalast">Rūpānaṃ sahajātāna-marūpānañca tādinā.</p>

<p rend="hangnum" n="813"><hi rend="paranum">813</hi><hi rend="dot">.</hi></p>

<p rend="gatha1"> Hetubhūtā cha dhammāpi, mūlaṭṭhenopakārakā;</p>

<p rend="gathalast"><hi rend="bold">Hetu</hi>paccayabhāvena, paccayoti pakāsitā.</p>

<p rend="hangnum" n="814"><hi rend="paranum">814</hi><hi rend="dot">.</hi></p>

<p rend="gatha1"> Tathā nijjhāyanaṭṭhena, tesamevopakārakā;</p>

<p rend="gathalast"><hi rend="bold">Jhāna</hi>paccayanāmena, jhānadhammā vibhāvitā.</p>

<p rend="hangnum" n="815"><hi rend="paranum">815</hi><hi rend="dot">.</hi></p>

<p rend="gatha1"> Tatheva niyyānaṭṭhena, paccayāti pakāsitā;</p>

<p rend="gathalast"><hi rend="bold">Magga</hi>paccayanāmena, maggaṅgā ca mahesinā.</p>

<p rend="hangnum" n="816"><hi rend="paranum">816</hi><hi rend="dot">.</hi></p>

<p rend="gatha1"> Tesameva ca dhammānaṃ, sahajātāti cetanā;</p>

<p rend="gathalast">Kammabyāpārābhāvena, vattamānā ca paccayā.</p>

<p rend="hangnum" n="817"><hi rend="paranum">817</hi><hi rend="dot">.</hi></p>

<p rend="gatha1"> Kaṭattārūpapākānaṃ, nānakkhaṇikacetanā;</p>

<p rend="gathalast">Abhisaṅkhārabhāvena, janakappaccayā matā.</p>

<p rend="hangnum" n="818"><hi rend="paranum">818</hi><hi rend="dot">.</hi></p>

<p rend="gatha1"> Iccevaṃ duvidhā bhedā, vipphāraṭṭhena cetanā;</p>

<p rend="gathalast"><hi rend="bold">Kamma</hi>paccayanāmena, paccayoti pakāsitā.</p>

<p rend="hangnum" n="819"><hi rend="paranum">819</hi><hi rend="dot">.</hi></p>

<p rend="gatha1"> Rūpānaṃ sahajātānaṃ, aññamaññamarūpinaṃ;</p>

<p rend="gathalast">Paccayā santabhāvena, <hi rend="bold">vipākā</hi> samudīritā.</p>

<p rend="hangnum" n="820"><hi rend="paranum">820</hi><hi rend="dot">.</hi></p>

<p rend="gatha1"> Ekotītopi cattāro, vattamānāti <hi rend="bold">pañcadhā</hi>;</p>

<p rend="gathalast"><hi rend="bold">Paccayā nāmadhammā</hi>va, <hi rend="bold">nāmarūpāna</hi>mīritā.</p>

<p rend="hangnum" n="821"><hi rend="paranum">821</hi><hi rend="dot">.</hi></p>

<p rend="gatha1"> Imassa <pb ed="V" n="0.0075" /> rūpakāyassa, pacchājātopakārako;</p>

<p rend="gathalast"><hi rend="bold">Pacchājāta</hi>paccayoti, <hi rend="bold">nāmaṃ rūpānamekadhā</hi>.</p>

<p rend="hangnum" n="822"><hi rend="paranum">822</hi><hi rend="dot">.</hi></p>

<p rend="gatha1"> Sattaviññāṇadhātūnaṃ <pb ed="M" n="0.0070" />, cha vatthūni pavattiyaṃ;</p>

<p rend="gathalast">Pañcaviññāṇavīthiyā, pañcālambā yathākkamaṃ.</p>

<p rend="hangnum" n="823"><hi rend="paranum">823</hi><hi rend="dot">.</hi></p>

<p rend="gatha1"> Purejātavisesena, nāmānamupakārakā;</p>

<p rend="gathalast"><hi rend="bold">Purejāta</hi>paccayoti, <hi rend="bold">rūpaṃ nāmassa cekadhā</hi>.</p>

<p rend="hangnum" n="824"><hi rend="paranum">824</hi><hi rend="dot">.</hi></p>

<p rend="gatha1"> Cittacetasikā dhammā, yaṃ yamārabbha jāyare;</p>

<p rend="gathalast"><hi rend="bold">Ālambaṇa</hi>paccayoti, sabbametaṃ pavuccati.</p>

<p rend="hangnum" n="825"><hi rend="paranum">825</hi><hi rend="dot">.</hi></p>

<p rend="gatha1"> Yamālambaṃ garuṃ katvā, nāmadhammā pavattare;</p>

<p rend="gathalast">Svāyamevālambaṇūpa-nissayoti pakāsito.</p>

<p rend="hangnum" n="826"><hi rend="paranum">826</hi><hi rend="dot">.</hi></p>

<p rend="gatha1"> Anantarapaccayena, ye dhammā paccayā matā;</p>

<p rend="gathalast">Te eva vānantarūpa-nissayoti pakāsito.</p>

<p rend="hangnum" n="827"><hi rend="paranum">827</hi><hi rend="dot">.</hi></p>

<p rend="gatha1"> Rāgasaddhādayo dhammā, ajjhattamanuvāsitā;</p>

<p rend="gathalast">Sattasaṅkhāradhammā ca, bahiddhopanisevitā.</p>

<p rend="hangnum" n="828"><hi rend="paranum">828</hi><hi rend="dot">.</hi></p>

<p rend="gatha1"> Rāgasaddhādidhammānaṃ, kammaṃ pākānamiccayaṃ;</p>

<p rend="gathalast">Pakatūpanissayoti, paṭṭhapesi tathāgato.</p>

<p rend="hangnum" n="829"><hi rend="paranum">829</hi><hi rend="dot">.</hi></p>

<p rend="gatha1"> Iccevaṃ balavaṭṭhena, nissayenopakārakā;</p>

<p rend="gathalast"><hi rend="bold">Upanissaya</hi>nāmena, paccayoyaṃ tidhā mato.</p>

<p rend="hangnum" n="830"><hi rend="paranum">830</hi><hi rend="dot">.</hi></p>

<p rend="gatha1"> Rūpārūpaṃ paniccevaṃ, tekālikamakālikā;</p>

<p rend="gathalast"><hi rend="bold">Paññatti ceva nāmānaṃ, paccayo duvidho</hi> mato.</p>

<p rend="hangnum" n="831"><hi rend="paranum">831</hi><hi rend="dot">.</hi></p>

<p rend="gatha1"> Ālambādhippatibhūtaṃ, nāmānaṃ garugocaraṃ;</p>

<p rend="gathalast">Sahajādhippatīdhammā, sahajānaṃ yathārahaṃ.</p>

<p rend="hangnum" n="832"><hi rend="paranum">832</hi><hi rend="dot">.</hi></p>

<p rend="gatha1"> Nāmarūpānamicceva-mādhippaccena paccayo;</p>

<p rend="gathalast"><hi rend="bold">Adhippati</hi>paccayoti, duvidhā paridīpito.</p>

<p rend="hangnum" n="833"><hi rend="paranum">833</hi><hi rend="dot">.</hi></p>

<p rend="gatha1"> Sahajā <pb ed="V" n="0.0076" /> nāmarūpānaṃ, mahābhūtā ca rūpinaṃ;</p>

<p rend="gathalast">Paṭisandhikkhaṇe vatthu, nāmānamiti sabbathā.</p>

<p rend="hangnum" n="834"><hi rend="paranum">834</hi><hi rend="dot">.</hi></p>

<p rend="gatha1"> Sahajātavisesena, dhammānamupakārakā;</p>

<p rend="gathalast"><hi rend="bold">Sahajāta</hi>paccayoti, tividhevaṃ vibhāvitā.</p>

<p rend="hangnum" n="835"><hi rend="paranum">835</hi><hi rend="dot">.</hi></p>

<p rend="gatha1"> Arūpino <pb ed="M" n="0.0071" /> catukkhandhā, mahābhūtā catubbidhā;</p>

<p rend="gathalast">Sandhiyaṃ vatthunāmāni, sahajānīti sabbathā.</p>

<p rend="hangnum" n="836"><hi rend="paranum">836</hi><hi rend="dot">.</hi></p>

<p rend="gatha1"> Upakārapavattā ca, aññamaññassa tādinā;</p>

<p rend="gathalast"><hi rend="bold">Aññamañña</hi>paccayoti, vibhattā tividhā matā.</p>

<p rend="hangnum" n="837"><hi rend="paranum">837</hi><hi rend="dot">.</hi></p>

<p rend="gatha1"> Sattaviññāṇadhātūnaṃ, bhūtopādāyarūpinaṃ;</p>

<p rend="gathalast">Sahajātanāmarūpa-dhammānañca yathākkamaṃ.</p>

<p rend="hangnum" n="838"><hi rend="paranum">838</hi><hi rend="dot">.</hi></p>

<p rend="gatha1"> Vatthu bhūtā catukkhandhā, nissayenopakārakā;</p>

<p rend="gathalast"><hi rend="bold">Nissaya</hi>ppaccayo nāma, paccayoti mato tidhā.</p>

<p rend="hangnum" n="839"><hi rend="paranum">839</hi><hi rend="dot">.</hi></p>

<p rend="gatha1"> Kabaḷīkāro āhāro, rūpakāyassa paccayo;</p>

<p rend="gathalast">Arūpino panāhārā, sahajānaṃ yathārahaṃ.</p>

<p rend="hangnum" n="840"><hi rend="paranum">840</hi><hi rend="dot">.</hi></p>

<p rend="gatha1"> Nāmarūpānamiccevaṃ, yāpanaṭṭhena paccayā;</p>

<p rend="gathalast"><hi rend="bold">Āhāra</hi>paccayoteva, duvidhevaṃ pakāsito.</p>

<p rend="hangnum" n="841"><hi rend="paranum">841</hi><hi rend="dot">.</hi></p>

<p rend="gatha1"> Pasādajīvitārūpi-ndriyadhammā yathākkamaṃ;</p>

<p rend="gathalast">Pañcaviññāṇupādinna-rūpānaṃ nāmarūpinaṃ.</p>

<p rend="hangnum" n="842"><hi rend="paranum">842</hi><hi rend="dot">.</hi></p>

<p rend="gatha1"> Sahajātānamicceva-missaraṭṭhena paccayā;</p>

<p rend="gathalast"><hi rend="bold">Indriya</hi>ppaccayoteva, tividhā samudāhaṭo.</p>

<p rend="hangnum" n="843"><hi rend="paranum">843</hi><hi rend="dot">.</hi></p>

<p rend="gatha1"> Sattaviññāṇadhātūnaṃ, cha vatthūni yathārahaṃ;</p>

<p rend="gathalast">Pacchājātā ca kāyassa, cittacetasikā tathā.</p>

<p rend="hangnum" n="844"><hi rend="paranum">844</hi><hi rend="dot">.</hi></p>

<p rend="gatha1"> Arūpā sahajātānaṃ, rūpānanti matā tidhā;</p>

<p rend="gathalast"><hi rend="bold">Vippayutta</hi>paccayoti, vippayogopakārakā.</p>

<p rend="hangnum" n="845"><hi rend="paranum">845</hi><hi rend="dot">.</hi></p>

<p rend="gatha1"> Sahajātaṃ <pb ed="V" n="0.0077" /> purejātaṃ, pacchājātañca sabbathā;</p>

<p rend="gathalast">Kabaḷīkāro āhāro, rūpajīvitamiccayaṃ.</p>

<p rend="hangnum" n="846"><hi rend="paranum">846</hi><hi rend="dot">.</hi></p>

<p rend="gatha1"><hi rend="bold">Atthi</hi>paccayasaṅkhāto, paccayo pañcadhā mato;</p>

<p rend="gathalast">Vijjamānasabhāvena, paccayaṭṭhā yathārahaṃ.</p>

<p rend="hangnum" n="847"><hi rend="paranum">847</hi><hi rend="dot">.</hi></p>

<p rend="gatha1"> Te evāvigatā hutvā, vattamānopakārakā;</p>

<p rend="gathalast"><hi rend="bold">Avigata</hi>paccayoti, sugatena vavatthitā.</p>

<p rend="hangnum" n="848"><hi rend="paranum">848</hi><hi rend="dot">.</hi></p>

<p rend="gatha1"> Aṭṭhevaṃ <pb ed="M" n="0.0072" /> vattamānāni, nāmarūpāni paccayā;</p>

<p rend="gathalast">Sabbatthādhippatī cāti, <hi rend="bold">navadhā nāmarūpinaṃ</hi>.</p>

<p rend="hangnum" n="849"><hi rend="paranum">849</hi><hi rend="dot">.</hi></p>

<p rend="gatha1"> Itthamuddiṭṭhaniddiṭṭhā, <hi rend="bold">paṭṭhānanaya</hi>saṅgahā;</p>

<p rend="gathalast">Kusalākusalādīhi, suvibhattā mahesinā.</p>

<p rend="hangnum" n="850"><hi rend="paranum">850</hi><hi rend="dot">.</hi></p>

<p rend="gatha1"> Paññattināmarūpānaṃ, vasena tividhā ṭhitā;</p>

<p rend="gathalast">Paccayāti pakāsenti, catuvīsati paṇḍitā.</p>

<p rend="hangnum" n="851"><hi rend="paranum">851</hi><hi rend="dot">.</hi></p>

<p rend="gatha1"> Paññatti paññapīyattā, paññāpetīti ca dvidhā;</p>

<p rend="gathalast">Nāmarūpavinimuttā, paññattā tādinā kathaṃ.</p>

<p rend="hangnum" n="852"><hi rend="paranum">852</hi><hi rend="dot">.</hi></p>

<p rend="gatha1"> Bhūtapariṇāmākāramupādāya tathā tathā;</p>

<p rend="gathalast">Bhūmipabbatapāsāṇatiṇarukkhalatādayo.</p>

<p rend="hangnum" n="853"><hi rend="paranum">853</hi><hi rend="dot">.</hi></p>

<p rend="gatha1"> Sambhārākāramārabbha, sannivesavisesitā;</p>

<p rend="gathalast">Yānagāmavanuyyānakaṭasārapaṭādayo.</p>

<p rend="hangnum" n="854"><hi rend="paranum">854</hi><hi rend="dot">.</hi></p>

<p rend="gatha1"> Kārakavedakākāraṃ, viññattindriyalakkhitaṃ;</p>

<p rend="gathalast">Khandhapañcakamāhacca, maccāsurasurādayo.</p>

<p rend="hangnum" n="855"><hi rend="paranum">855</hi><hi rend="dot">.</hi></p>

<p rend="gatha1"> Candādāvaṭṭanādīhi, disākālādisammuti;</p>

<p rend="gathalast">Pārampariyakādīhi, jātigottakulādayo.</p>

<p rend="hangnum" n="856"><hi rend="paranum">856</hi><hi rend="dot">.</hi></p>

<p rend="gatha1"> Taṃtaṃkriyādibhedehi, paññattā kathinādayo;</p>

<p rend="gathalast">Taṃtaṃkalāpāsamphuṭṭhā, kūpākāsaguhādayo.</p>

<p rend="hangnum" n="857"><hi rend="paranum">857</hi><hi rend="dot">.</hi></p>

<p rend="gatha1"> Taṃ <pb ed="V" n="0.0078" /> taṃ nimittamārabbha, cintayantassupaṭṭhitā;</p>

<p rend="gathalast">Kasiṇādikavohārā, bhāvanāmayagocarā.</p>

<p rend="hangnum" n="858"><hi rend="paranum">858</hi><hi rend="dot">.</hi></p>

<p rend="gatha1"> Pubbopalabbhābhāvena, kasiṇugghāṭimādayo;</p>

<p rend="gathalast">Nirodhā ca samāpatti, visesābhāvalakkhitā.</p>

<p rend="hangnum" n="859"><hi rend="paranum">859</hi><hi rend="dot">.</hi></p>

<p rend="gatha1"> Iti taṃ tamupādāya, samaññātā tathā tathā;</p>

<p rend="gathalast">Saṅkhā samaññā paññatti, vohāroti pakāsitā.</p>

<p rend="hangnum" n="860"><hi rend="paranum">860</hi><hi rend="dot">.</hi></p>

<p rend="gatha1"> Ālambaṇaṭṭhākārena, santābhāvepi vatthuto;</p>

<p rend="gathalast">Cintāvohāranipphannā, atthacchāyāva bhāsinī.</p>

<p rend="hangnum" n="861"><hi rend="paranum">861</hi><hi rend="dot">.</hi></p>

<p rend="gatha1"><hi rend="bold">Paññāpīyattā</hi><pb ed="M" n="0.0073" /><hi rend="bold">paññatti, nāmā</hi>yamiti bhāsitā;</p>

<p rend="gathalast">Upādāya ca paññatti, sā evopanidhāya ca.</p>

<p rend="hangnum" n="862"><hi rend="paranum">862</hi><hi rend="dot">.</hi></p>

<p rend="gatha1"> Paññatti paññāpanato, paṇḍitehi pakāsitā;</p>

<p rend="gathalast">Avijjamānā paññatti, vijjamānātipi dvidhā.</p>

<p rend="hangnum" n="863"><hi rend="paranum">863</hi><hi rend="dot">.</hi></p>

<p rend="gatha1"> Lokavohārikaṭṭhena, paññattaṃ paramatthato;</p>

<p rend="gathalast">Avijjamānametāya, paññāpenti yadā tadā.</p>

<p rend="hangnum" n="864"><hi rend="paranum">864</hi><hi rend="dot">.</hi></p>

<p rend="gatha1"> Avijjamānapaññatti, vijjamānaṃ yadā puna;</p>

<p rend="gathalast">Paññāpenti tadā esā, vijjamānanti vuccati.</p>

<p rend="hangnum" n="865"><hi rend="paranum">865</hi><hi rend="dot">.</hi></p>

<p rend="gatha1"> Itthaṃ paññattidhammañca, sammatatthavisesato;</p>

<p rend="gathalast">Bhāvadhammañca rūpādi-salakkhaṇavisesato.</p>

<p rend="hangnum" n="866"><hi rend="paranum">866</hi><hi rend="dot">.</hi></p>

<p rend="gatha1"><hi rend="bold">Paññāpetīti paññatti, nāmā</hi>yamiti bhāsitā;</p>

<p rend="gathalast">Yā nāmaṃ nāmakammādināmena samudīritā.</p>

<p rend="hangnum" n="867"><hi rend="paranum">867</hi><hi rend="dot">.</hi></p>

<p rend="gatha1"> Sā evāvijjamānena-vijjamānādibheditā;</p>

<p rend="gathalast">Itthisaddo chaḷābhiñño, rājaputto tu bhāsitā.</p>

<p rend="hangnum" n="868"><hi rend="paranum">868</hi><hi rend="dot">.</hi></p>

<p rend="gatha1"> Kriyānimittatthayoga-ruḷhijātopacārikā;</p>

<p rend="gathalast">Sambandhopacayāvatthā, saṇṭhānāpekkhitā tathā.</p>

<p rend="hangnum" n="869"><hi rend="paranum">869</hi><hi rend="dot">.</hi></p>

<p rend="gatha1"> Devadattotha <pb ed="V" n="0.0079" /> medhāvī, vedanā candimā tathā;</p>

<p rend="gathalast">Khattiyo narasīho ca, bhātā lohitakaṃ yuvā.</p>

<p rend="hangnum" n="870"><hi rend="paranum">870</hi><hi rend="dot">.</hi></p>

<p rend="gatha1"> Kuṇḍalaṃ dussamiccevamādibheditasaṅgahā;</p>

<p rend="gathalast">Sammatatthasabhāvesu, vohārākāralakkhitā.</p>

<p rend="hangnum" n="871"><hi rend="paranum">871</hi><hi rend="dot">.</hi></p>

<p rend="gatha1"> Sāyaṃ yādicchakānvatthasaṅketakkhaṇasambhavā;</p>

<p rend="gathalast">Vohāratthavisesena, ñeyyākārānusārinī.</p>

<p rend="hangnum" n="872"><hi rend="paranum">872</hi><hi rend="dot">.</hi></p>

<p rend="gatha1"> Vacīghosānusārena, sotaviññāṇavīthiyā;</p>

<p rend="gathalast">Pavattānantaruppanna-manodvārassa gocarā.</p>

<p rend="hangnum" n="873"><hi rend="paranum">873</hi><hi rend="dot">.</hi></p>

<p rend="gatha1"> Atthā <pb ed="M" n="0.0074" /> yassānusārena, viññāyanti tato paraṃ;</p>

<p rend="gathalast">Sammatā ca sabhāvā ca, pubbasaṅketabhāgino.</p>

<p rend="hangnum" n="874"><hi rend="paranum">874</hi><hi rend="dot">.</hi></p>

<p rend="gatha1"> Yāyaṃ vālambaṇākāravisese paṭidissati;</p>

<p rend="gathalast">Vedanādivacīghosaṃ, sabhāvānugacetaso.</p>

<p rend="hangnum" n="875"><hi rend="paranum">875</hi><hi rend="dot">.</hi></p>

<p rend="gatha1"> Sāyaṃ paññatti viññeyyā, lokasaṅketanimmitā;</p>

<p rend="gathalast">Vacīviññattisahito, saddo evāti kecana.</p>

<p rend="hangnum" n="876"><hi rend="paranum">876</hi><hi rend="dot">.</hi></p>

<p rend="gatha1"> Itthaṃ paññattidhammāti, vuttaṃ paññattikadvayaṃ;</p>

<p rend="gathalast">Tathādhivacanā dhammā, niruttīti ca tādinā.</p>

<p rend="hangnum" n="877"><hi rend="paranum">877</hi><hi rend="dot">.</hi></p>

<p rend="gatha1"> Avisaṃvādakaṭṭhena, lokavohārasādhakaṃ;</p>

<p rend="gathalast">Samaññāsaccamiccevaṃ, ācikkhanti vicakkhaṇā.</p>

<p rend="hangnum" n="878"><hi rend="paranum">878</hi><hi rend="dot">.</hi></p>

<p rend="gatha1"> Satthā yaṃ paramatthamuttamaguṇo nāmañca rūpanti ca,</p>

<p rend="gatha2">Dvedhākāsi sabhāvadhammakusalo nibbijjha dhammantaraṃ;</p>

<p rend="gatha3">Vohāratthavisesañeyyamaparaṃ byākāsi paññattito,</p>

<p rend="gathalast">Āraddhaṃ kamato mayevamakhilaṃ taṃ suṭṭhu niṭṭhāpitaṃ.</p>

<p rend="hangnum" n="879"><hi rend="paranum">879</hi><hi rend="dot">.</hi></p>

<p rend="gatha1"> Yaṃ dhammaṃ dhammarājā niratikamabhisambodhi maggena buddhā,</p>

<p rend="gatha2">Katvā kaṇḍambamūle paramamanupamaṃ pāṭihīraṃ khaṇena;</p>

<p rend="gatha3">Pātvākā <pb ed="V" n="0.0080" /> tattha patvā puravaragaṇamullāpalāvaṇṇaraṃsi,</p>

<p rend="gathalast">Tatthādāyatthasāraṃ kathitamaticiraṃ ṭhātu pāṭhānukūlaṃ.</p>

<p rend="centre">Iti nāmarūpaparicchede sabbasaṅgahavibhāgo nāma</p>

<p rend="centre">Sattamo paricchedo.</p>

<p rend="centre">Niṭṭhito ca nāmarūpaparicchede sabbathāpi</p>

<p rend="centre">Abhidhammaparamatthavibhāgo.</p>

<p rend="chapter">8. Aṭṭhamo paricchedo</p>

<p rend="title">Kasiṇāsubhavibhāgo</p>

<p rend="hangnum" n="880"><hi rend="paranum">880</hi><hi rend="dot">.</hi></p>

<p rend="gatha1"> Ito <pb ed="M" n="0.0075" /> paraṃ pavakkhāmi, bhāvanānayamuttamaṃ;</p>

<p rend="gathalast">Nāmarūpaṃ pariggayha, paṭipajjitumīhato.</p>

<p rend="hangnum" n="881"><hi rend="paranum">881</hi><hi rend="dot">.</hi></p>

<p rend="gatha1"> Bhāvanā duvidhā tattha, samatho ca vipassanā;</p>

<p rend="gathalast">Samatho duvidho tattha, paritto ca mahaggato.</p>

<p rend="hangnum" n="882"><hi rend="paranum">882</hi><hi rend="dot">.</hi></p>

<p rend="gatha1"> Upacāramanuppatto, parittoti pavuccati;</p>

<p rend="gathalast">Mahaggatappanāpatto, samatho lokiyo mato.</p>

<p rend="hangnum" n="883"><hi rend="paranum">883</hi><hi rend="dot">.</hi></p>

<p rend="gatha1"> Kasiṇāni dasāsubhā, dasadhānussatī tathā;</p>

<p rend="gathalast">Appamaññā ca saññā ca, vavatthāruppakāni ca.</p>

<p rend="hangnum" n="884"><hi rend="paranum">884</hi><hi rend="dot">.</hi></p>

<p rend="gatha1"> Kammaṭṭhānāni tatthāhu, cattālīsa vicakkhaṇā;</p>

<p rend="gathalast">Yatthānuyogaṃ kubbantā, bhāventi samathadvayaṃ.</p>

<p rend="hangnum" n="885"><hi rend="paranum">885</hi><hi rend="dot">.</hi></p>

<p rend="gatha1"> Taṃ <pb ed="V" n="0.0081" /> payogavisuddhena, patvānopāyasampadaṃ;</p>

<p rend="gathalast">Ajjhāsayaṃ visodhetvā, bhāvetabbanti bhāsitaṃ.</p>

<p rend="hangnum" n="886"><hi rend="paranum">886</hi><hi rend="dot">.</hi></p>

<p rend="gatha1"> Kathaṃ karonto cārittaṃ, vārittañca vivajjiya;</p>

<p rend="gathalast">Pātimokkhaṃ samādāya, saddhāya paripūraye.</p>

<p rend="hangnum" n="887"><hi rend="paranum">887</hi><hi rend="dot">.</hi></p>

<p rend="gatha1"> Paṭisaṅkhāya sodhetvā, chadvāresu malāsavaṃ;</p>

<p rend="gathalast">Chaḷindriyāni medhāvī, satārakkhena gopaye.</p>

<p rend="hangnum" n="888"><hi rend="paranum">888</hi><hi rend="dot">.</hi></p>

<p rend="gatha1"> Pāpakājīvanissaṅgo, kuhakācāranissaṭo;</p>

<p rend="gathalast">Ājīvaṃ parisodheyya, pahitatteṭṭhisuddhiyā.</p>

<p rend="hangnum" n="889"><hi rend="paranum">889</hi><hi rend="dot">.</hi></p>

<p rend="gatha1"> Idamatthitamārabbha, paṭisaṅkhāya yoniso;</p>

<p rend="gathalast">Paññavā sampajaññena, paribhuñjeyya paccaye.</p>

<p rend="hangnum" n="890"><hi rend="paranum">890</hi><hi rend="dot">.</hi></p>

<p rend="gatha1"> Saṃvaraṃ pātimokkhe ca, sīlamindriyasaṃvaraṃ;</p>

<p rend="gathalast">Ājīvapārisuddhiñca, tathā paccayanissitaṃ.</p>

<p rend="hangnum" n="891"><hi rend="paranum">891</hi><hi rend="dot">.</hi></p>

<p rend="gatha1"> Samādāya <pb ed="M" n="0.0076" /> catuddheva-madhiṭṭheyya tato paraṃ;</p>

<p rend="gathalast">Tasseva parivārāya, dhutaṅgāni yathārahaṃ.</p>

<p rend="hangnum" n="892"><hi rend="paranum">892</hi><hi rend="dot">.</hi></p>

<p rend="gatha1"> Paṃsukūlikamaṅgaṃ ti-cīvaraṃ cīvarāyugaṃ;</p>

<p rend="gathalast">Piṇḍapātikamaṅgañca, sapadānikamuttamaṃ.</p>

<p rend="hangnum" n="893"><hi rend="paranum">893</hi><hi rend="dot">.</hi></p>

<p rend="gatha1"> Khalupacchābhattikaṅgaṃ, dhutaṅgaṃ pattapiṇḍikaṃ;</p>

<p rend="gathalast">Ekāsanikamiccevaṃ, pañcadhā bhojane ṭhitaṃ.</p>

<p rend="hangnum" n="894"><hi rend="paranum">894</hi><hi rend="dot">.</hi></p>

<p rend="gatha1"> Āraññikaṃ yathāsantha-</p>

<p rend="gatha3">Tikaṅgaṃ rukkhamūlikaṃ;</p>

<p rend="gatha3">Abbhokāsikasosāni-</p>

<p rend="gathalast">Kaṅgā nesajjikaṃ tathā.</p>

<p rend="hangnum" n="895"><hi rend="paranum">895</hi><hi rend="dot">.</hi></p>

<p rend="gatha1"> Cha senāsanamārabbha, <hi rend="bold">dhutaṅgānīti terasa</hi>;</p>

<p rend="gathalast">Kappiyepi ca loluppa-samācāravimuttiyā.</p>

<p rend="hangnum" n="896"><hi rend="paranum">896</hi><hi rend="dot">.</hi></p>

<p rend="gatha1"> Sāmīcipaṭipattīti <pb ed="V" n="0.0082" />, katvā sallekhavuttiyā;</p>

<p rend="gathalast">Paccayattayamāhacca, paññattāni mahesinā.</p>

<p rend="hangnum" n="897"><hi rend="paranum">897</hi><hi rend="dot">.</hi></p>

<p rend="gatha1"> Catupārisuddhisīlaṃ, dhutaṅgaparivāritaṃ;</p>

<p rend="gathalast">Pūretvāna visuddhevaṃ, payogaparisuddhiyā.</p>

<p rend="hangnum" n="898"><hi rend="paranum">898</hi><hi rend="dot">.</hi></p>

<p rend="gatha1"> Tato paṇidhisampanno, bhāvanāya visārado;</p>

<p rend="gathalast">Upāyaṃ paṭipādeyya, pavivekarato kathaṃ?</p>

<p rend="hangnum" n="899"><hi rend="paranum">899</hi><hi rend="dot">.</hi></p>

<p rend="gatha1"> Āvāso ca kulaṃ lābho,</p>

<p rend="gatha2">Gaṇo kammañca pañcamaṃ;</p>

<p rend="gatha3">Addhānaṃ ñāti ābādho,</p>

<p rend="gathalast">Gantho iddhīti te dasa.</p>

<p rend="hangnum" n="900"><hi rend="paranum">900</hi><hi rend="dot">.</hi></p>

<p rend="gatha1"> Chetvāna nipako yogī,</p>

<p rend="gatha2">Palibodhe yathārahaṃ;</p>

<p rend="gatha3">Nirālayo nirārambho,</p>

<p rend="gathalast">Papañcopasame rato.</p>

<p rend="hangnum" n="901"><hi rend="paranum">901</hi><hi rend="dot">.</hi></p>

<p rend="gatha1"> Piyaṃ <pb ed="M" n="0.0077" /> garuṃ bhāvaniyaṃ, vattāraṃ vacanakkhamaṃ;</p>

<p rend="gathalast">Kattāramatigambhīrakathaṃ ṭhānaniyojakaṃ.</p>

<p rend="hangnum" n="902"><hi rend="paranum">902</hi><hi rend="dot">.</hi></p>

<p rend="gatha1"> Bahussutaṃ guṇavanta-māgammācariyaṃ budho;</p>

<p rend="gathalast">Khamo padakkhiṇaggāhī, niyyātattuju bhadrako.</p>

<p rend="hangnum" n="903"><hi rend="paranum">903</hi><hi rend="dot">.</hi></p>

<p rend="gatha1"> Ārādhetvāna gaṇheyya, taṃ kammaṭṭhānadāyakaṃ;</p>

<p rend="gathalast">Kammaṭṭhānaṃ parikkhitvā, cariyārahamattano.</p>

<p rend="hangnum" n="904"><hi rend="paranum">904</hi><hi rend="dot">.</hi></p>

<p rend="gatha1"> Rāgo doso ca moho ca,</p>

<p rend="gatha3">Cariyā tīhi paṇḍitā;</p>

<p rend="gatha3">Saddhābuddhivitakkehi,</p>

<p rend="gathalast">Chabbidhā ca vibhāvayuṃ.</p>

<p rend="hangnum" n="905"><hi rend="paranum">905</hi><hi rend="dot">.</hi></p>

<p rend="gatha1"> Rāgussannassa <pb ed="V" n="0.0083" /> sappāyā, koṭṭhāsāsubhabhāvanā;</p>

<p rend="gathalast">Dosussannassappamaññā, nīlādi ca catubbidhā.</p>

<p rend="hangnum" n="906"><hi rend="paranum">906</hi><hi rend="dot">.</hi></p>

<p rend="gatha1"> Vitakkaṃ mohussannānaṃ, ānāpānaṃ pakāsitaṃ;</p>

<p rend="gathalast">Cha saddhācaritassāhu, buddhānussatiādayo.</p>

<p rend="hangnum" n="907"><hi rend="paranum">907</hi><hi rend="dot">.</hi></p>

<p rend="gatha1"> Maraṇopasamāsaññāvavatthānāni buddhino;</p>

<p rend="gathalast">Sesāni pana sabbesaṃ, tatthāpi kasiṇaṃ budhā.</p>

<p rend="hangnum" n="908"><hi rend="paranum">908</hi><hi rend="dot">.</hi></p>

<p rend="gatha1"> Vitakkapakatikassa, parittaṃ mohacārino;</p>

<p rend="gathalast">Mahantamiti sappāyaṃ, gahetvāna tato paraṃ.</p>

<p rend="hangnum" n="909"><hi rend="paranum">909</hi><hi rend="dot">.</hi></p>

<p rend="gatha1"> Mahāvāsaṃ navaṃ jiṇṇaṃ, panthasoṇḍikasantikaṃ;</p>

<p rend="gathalast">Paṇṇapupphaphalākiṇṇaṃ, bahusammānapatthitaṃ.</p>

<p rend="hangnum" n="910"><hi rend="paranum">910</hi><hi rend="dot">.</hi></p>

<p rend="gatha1"> Sīmantadārunagara-kkhettapaccantanissitaṃ;</p>

<p rend="gathalast">Visabhāgamasappāyaṃ, paṭṭanaṃ mittadullabhaṃ.</p>

<p rend="hangnum" n="911"><hi rend="paranum">911</hi><hi rend="dot">.</hi></p>

<p rend="gatha1"><hi rend="bold">Ṭhānāniṭṭhārasetāni,</hi> parivajjeyya paṇḍito;</p>

<p rend="gathalast">Seveyya bhāvanāyoggaṃ, senāsanamatandito.</p>

<p rend="hangnum" n="912"><hi rend="paranum">912</hi><hi rend="dot">.</hi></p>

<p rend="gatha1"> Nātidūraṃ nāccāsannaṃ, appasaddamanākulaṃ;</p>

<p rend="gathalast">Gamanāgamanasampannaṃ, appaḍaṃsānupaddavaṃ.</p>

<p rend="hangnum" n="913"><hi rend="paranum">913</hi><hi rend="dot">.</hi></p>

<p rend="gatha1"> Akicchapaccayuppādaṃ <pb ed="M" n="0.0078" />, lajjībhikkhugaṇocitaṃ;</p>

<p rend="gathalast">Vivekaṭṭhānabahulaṃ, bahussutanisevitaṃ.</p>

<p rend="hangnum" n="914"><hi rend="paranum">914</hi><hi rend="dot">.</hi></p>

<p rend="gatha1"> Appabhayaṃ nirāsaṅkaṃ, appadosaṃ mahāguṇaṃ;</p>

<p rend="gathalast">Vihāramanusevanto, tattha nissaṅgacetasā.</p>

<p rend="hangnum" n="915"><hi rend="paranum">915</hi><hi rend="dot">.</hi></p>

<p rend="gatha1"> Tato kesanakhaccheda-rajanādimasesato;</p>

<p rend="gathalast">Khuddakaṃ palibodhañca, chinditvāna yathārahaṃ.</p>

<p rend="hangnum" n="916"><hi rend="paranum">916</hi><hi rend="dot">.</hi></p>

<p rend="gatha1"> Āvāsaṃ gocaraṃ bhassaṃ, puggalaṃ bhojanaṃ tathā;</p>

<p rend="gathalast">Vajjentotumasappāyaṃ, iriyāpathamattano.</p>

<p rend="hangnum" n="917"><hi rend="paranum">917</hi><hi rend="dot">.</hi></p>

<p rend="gatha1"> Sevanto <pb ed="V" n="0.0084" /> satta sappāye, te evāti padhānavā;</p>

<p rend="gathalast">Bhāvanūpāyasampanno, vūpakaṭṭho rahogato.</p>

<p rend="hangnum" n="918"><hi rend="paranum">918</hi><hi rend="dot">.</hi></p>

<p rend="gatha1"> Kāmesvādīnavaṃ disvā, nekkhammaṃ daṭṭhu khemato;</p>

<p rend="gathalast">Pariyuṭṭhānanibbindo, sodheyyajjhāsayaṃ kathaṃ.</p>

<p rend="hangnum" n="919"><hi rend="paranum">919</hi><hi rend="dot">.</hi></p>

<p rend="gatha1"> Appassādā mahādukkhā, <hi rend="bold">kāmā</hi> hi kaṭukapphalā;</p>

<p rend="gathalast">Dussaṃhārā durārakkhā, bahvādīnavasaṇṭhitā.</p>

<p rend="hangnum" n="920"><hi rend="paranum">920</hi><hi rend="dot">.</hi></p>

<p rend="gatha1"> Aṭṭhikā khajjamānāva, vighātāya pabhijjitā;</p>

<p rend="gathalast">Gayhantattavadhāyete, maṃsapesīva pakkhibhi.</p>

<p rend="hangnum" n="921"><hi rend="paranum">921</hi><hi rend="dot">.</hi></p>

<p rend="gatha1"> Paṭivāte tiṇukkāva, pariggāhakadāhino;</p>

<p rend="gathalast">Aṅgārakāsusaṅkāsā, sabbaṅgaparitāsakā.</p>

<p rend="hangnum" n="922"><hi rend="paranum">922</hi><hi rend="dot">.</hi></p>

<p rend="gatha1"> Supine paribhuttāva, nālaṃ kassaci tittiyā;</p>

<p rend="gathalast">Na tu kassaci accantā, alaṅkārāva yācitā.</p>

<p rend="hangnum" n="923"><hi rend="paranum">923</hi><hi rend="dot">.</hi></p>

<p rend="gatha1"> Chajjantā phalarukkhāva, paṭipannapabhañjino;</p>

<p rend="gathalast">Asisūnūpamā nicca-madhikoṭṭenti pāṇino.</p>

<p rend="hangnum" n="924"><hi rend="paranum">924</hi><hi rend="dot">.</hi></p>

<p rend="gatha1"> Sattisūlūpamā daḷhaṃ, taṇhāsallānuvedhino;</p>

<p rend="gathalast">Ghorānatthavisākiṇṇā, kaṇhasappasirūpamā.</p>

<p rend="hangnum" n="925"><hi rend="paranum">925</hi><hi rend="dot">.</hi></p>

<p rend="gatha1"> Sabbāsavaparikliṭṭhā <pb ed="M" n="0.0079" />, sabbāsaṃklesavatthukā;</p>

<p rend="gathalast">Gammā ca capalā nīcā, puthujjanamamāyitā.</p>

<p rend="hangnum" n="926"><hi rend="paranum">926</hi><hi rend="dot">.</hi></p>

<p rend="gatha1"> Bahusādhāraṇā cete, sapattajanapatthitā;</p>

<p rend="gathalast">Mahopaddavupayaṭṭhā, bahvāyāsā bhayāvahā.</p>

<p rend="hangnum" n="927"><hi rend="paranum">927</hi><hi rend="dot">.</hi></p>

<p rend="gatha1"> Mahārambhasamāraddhā, khippākāravidhaṃsino;</p>

<p rend="gathalast">Sokasallaṃ pavesentā, vigacchanti suve suve.</p>

<p rend="hangnum" n="928"><hi rend="paranum">928</hi><hi rend="dot">.</hi></p>

<p rend="gatha1"> Nālaṃ kassaci tāṇāya, nālamassāsanāya ca;</p>

<p rend="gathalast">Avisāsaniyāvassaṃ, kitavā mārakiṃkarā.</p>

<p rend="hangnum" n="929"><hi rend="paranum">929</hi><hi rend="dot">.</hi></p>

<p rend="gatha1"> Sattānamupaghātāya <pb ed="V" n="0.0085" />, madhurākāranimmitā;</p>

<p rend="gathalast">Rakkhasī viya santāna-māvisanti manoharā.</p>

<p rend="hangnum" n="930"><hi rend="paranum">930</hi><hi rend="dot">.</hi></p>

<p rend="gatha1"> Āviṭṭhā yehi dummedhā, byasanāhitasambhavā;</p>

<p rend="gathalast">Vipallāsaparābhūtā, byāpajjantā vihaññare.</p>

<p rend="hangnum" n="931"><hi rend="paranum">931</hi><hi rend="dot">.</hi></p>

<p rend="gatha1"> Cetosaṅkapparacitā, nandirāgopasevanā;</p>

<p rend="gathalast">Madhulittāsidhārāva, byāpārenopasevitā.</p>

<p rend="hangnum" n="932"><hi rend="paranum">932</hi><hi rend="dot">.</hi></p>

<p rend="gatha1"> Manoramasubhākārā, piyarūpopalambhino;</p>

<p rend="gathalast">Mittamukhaṃ sapattāva, vañcayanti mahājanaṃ.</p>

<p rend="hangnum" n="933"><hi rend="paranum">933</hi><hi rend="dot">.</hi></p>

<p rend="gatha1"> Vañcitā yehi dummedhā, sabbasampattidhaṃsitā;</p>

<p rend="gathalast">Khemamaggā paribbhaṭṭhā, dhārenti vadhamattano.</p>

<p rend="hangnum" n="934"><hi rend="paranum">934</hi><hi rend="dot">.</hi></p>

<p rend="gatha1"> Virūparūpākārena, nimmathentā palobhino;</p>

<p rend="gathalast">Abhāvitānaṃ bālānaṃ, mānasaṃ nihanantime.</p>

<p rend="hangnum" n="935"><hi rend="paranum">935</hi><hi rend="dot">.</hi></p>

<p rend="gatha1"> Yattha rāgasallaviddhā, salleneva vane migā;</p>

<p rend="gathalast">Tattha tatthānudhāvantā, vipphandanti nirantaraṃ.</p>

<p rend="hangnum" n="936"><hi rend="paranum">936</hi><hi rend="dot">.</hi></p>

<p rend="gatha1"> Mamaṃkārena vuḍḍhantā, ghoramāsīvisaṃ yathā;</p>

<p rend="gathalast">Vissaṭṭhā bhogadhammesu, assādenti aviddasu.</p>

<p rend="hangnum" n="937"><hi rend="paranum">937</hi><hi rend="dot">.</hi></p>

<p rend="gatha1"> Anayabyasanāyete <pb ed="M" n="0.0080" />, vasī kubbanti pāṇino;</p>

<p rend="gathalast">Vicittākārasaṇṭhānā, pisācanagaraṃ yathā.</p>

<p rend="hangnum" n="938"><hi rend="paranum">938</hi><hi rend="dot">.</hi></p>

<p rend="gatha1"> Anatthāvahitā bālā, vāguraṃ nāvabujjhare;</p>

<p rend="gathalast">Tattheva paṭivamanti, yathā haññanti mucchitā.</p>

<p rend="hangnum" n="939"><hi rend="paranum">939</hi><hi rend="dot">.</hi></p>

<p rend="gatha1"> Sīghavāhī mahoghoyaṃ, klesavaṭṭaṃ mahabbhayo;</p>

<p rend="gathalast">Sakaṇṭakañca gahanaṃ, paṅkova duratikkamo.</p>

<p rend="hangnum" n="940"><hi rend="paranum">940</hi><hi rend="dot">.</hi></p>

<p rend="gatha1"> Cetosaṃmohanaṭṭhānaṃ, pamādapaṭisandhitaṃ;</p>

<p rend="gathalast">Ohāri sithilaṃ cetaṃ, duppamuñcañca bandhanaṃ.</p>

<p rend="hangnum" n="941"><hi rend="paranum">941</hi><hi rend="dot">.</hi></p>

<p rend="gatha1"> Jālaṃva <pb ed="V" n="0.0086" /> vitthataṃ loke,</p>

<p rend="gatha2">Mārapāso samoḍḍito;</p>

<p rend="gatha3">Pañjaraṃ cārako ceso,</p>

<p rend="gathalast">Sattānamanayāvaho.</p>

<p rend="hangnum" n="942"><hi rend="paranum">942</hi><hi rend="dot">.</hi></p>

<p rend="gatha1"> Yatthānurāgasambaddhā, paliguṇṭhitasāyino;</p>

<p rend="gathalast">Makkaṭālepabaddhāva, nitthunanti vighātino.</p>

<p rend="hangnum" n="943"><hi rend="paranum">943</hi><hi rend="dot">.</hi></p>

<p rend="gatha1"> Baḷisaṃvāmisacchannaṃ, savisaṃ viya bhojanaṃ;</p>

<p rend="gathalast">Migaluddanivāpova, vināsāya samoḍḍitā.</p>

<p rend="hangnum" n="944"><hi rend="paranum">944</hi><hi rend="dot">.</hi></p>

<p rend="gatha1"> Mīnakā vaṅkagiddhāva, ye gilitvā puthujjanā;</p>

<p rend="gathalast">Ghoraṃ maccumukhaṃ patvā, socantāpāyabhāgino.</p>

<p rend="hangnum" n="945"><hi rend="paranum">945</hi><hi rend="dot">.</hi></p>

<p rend="gatha1"> Pāpakkhettamidaṃ ṭhānaṃ, micchālobhanisevanaṃ;</p>

<p rend="gathalast">Duccarītaṅkurārohaṃ, apāyaphalapūraṇaṃ.</p>

<p rend="hangnum" n="946"><hi rend="paranum">946</hi><hi rend="dot">.</hi></p>

<p rend="gatha1"> Ajjhositā panettha ca, lobhamucchāvidāhino;</p>

<p rend="gathalast">Kodhūpanāhajalitā, issāmaccheradhūpitā.</p>

<p rend="hangnum" n="947"><hi rend="paranum">947</hi><hi rend="dot">.</hi></p>

<p rend="gatha1"> Sārambhāyudhasannaddhā, vipphurantā manorathā;</p>

<p rend="gathalast">Ābandhicchā mahākacchā, ṭhanti lokavipattiyā.</p>

<p rend="hangnum" n="948"><hi rend="paranum">948</hi><hi rend="dot">.</hi></p>

<p rend="gatha1"> Avajjaṃ <pb ed="M" n="0.0081" /> natthi etesa-makattabbaṃ na vijjati;</p>

<p rend="gathalast">Sammuṭṭhasaccatā tesu, na patiṭṭhāti sādhutā.</p>

<p rend="hangnum" n="949"><hi rend="paranum">949</hi><hi rend="dot">.</hi></p>

<p rend="gatha1"> Paropaghātābhiratā, dayādhammaparammukhā;</p>

<p rend="gathalast">Sabbasattesvavissāsī, sabbattha parisaṅkitā.</p>

<p rend="hangnum" n="950"><hi rend="paranum">950</hi><hi rend="dot">.</hi></p>

<p rend="gatha1"> Bhayasantāsabahulā, sabbānatthānusārino;</p>

<p rend="gathalast">Sādhentā caturāpāyaṃ, pāpakammapurakkhakā.</p>

<p rend="hangnum" n="951"><hi rend="paranum">951</hi><hi rend="dot">.</hi></p>

<p rend="gatha1"> Mahāsaṅkaṭupabyuḷhā, palibodhaparipphuṭā;</p>

<p rend="gathalast">Haññanti dukkhadhammehi, kāme bālā bhavepare.</p>

<p rend="hangnum" n="952"><hi rend="paranum">952</hi><hi rend="dot">.</hi></p>

<p rend="gatha1"> Tato <pb ed="V" n="0.0087" /> maccunirāsaṅkā, khiḍḍārativimohitā;</p>

<p rend="gathalast">Kimpakkamiva bhakkhantā, rammakāravirodhino.</p>

<p rend="hangnum" n="953"><hi rend="paranum">953</hi><hi rend="dot">.</hi></p>

<p rend="gatha1"> Gāmasūkarapotāva, kāmāsucipariplutā;</p>

<p rend="gathalast">Camarīkatakammantā, asmiṃ loke palobhitā.</p>

<p rend="hangnum" n="954"><hi rend="paranum">954</hi><hi rend="dot">.</hi></p>

<p rend="gatha1"> Khajjamānā kilesehi, kimīhiva nirantaraṃ;</p>

<p rend="gathalast">Parihāniṃ panaññāya, parivārenti mucchitā.</p>

<p rend="hangnum" n="955"><hi rend="paranum">955</hi><hi rend="dot">.</hi></p>

<p rend="gatha1"> Tato jarāhi santattaṃ, yobbanañcopamuyhati;</p>

<p rend="gathalast">Kāmā ca parihāyanti, jīvitañcoparujjhati.</p>

<p rend="hangnum" n="956"><hi rend="paranum">956</hi><hi rend="dot">.</hi></p>

<p rend="gatha1"> Paraṃ pamādābhivaṭṭhā, pāpaklesamahodakā;</p>

<p rend="gathalast">Tato taṇhānadī pūrā, pāpetāpāyasāgaraṃ.</p>

<p rend="hangnum" n="957"><hi rend="paranum">957</hi><hi rend="dot">.</hi></p>

<p rend="gatha1"> Idhalokapariccattā, paralokatthadhaṃsitā;</p>

<p rend="gathalast">Gaṅgākuṇapakākāva, senti sokaparāyaṇā.</p>

<p rend="hangnum" n="958"><hi rend="paranum">958</hi><hi rend="dot">.</hi></p>

<p rend="gatha1"> Iccattatthaṃ paratthañca, sattā kāmanibandhanā;</p>

<p rend="gathalast">Viddhaṃsetvā vinassanti, idha ceva parattha ca.</p>

<p rend="hangnum" n="959"><hi rend="paranum">959</hi><hi rend="dot">.</hi></p>

<p rend="gatha1"><hi rend="bold">Iti sādīnavā</hi> kāmā, ghorā sālasilūpamā;</p>

<p rend="gathalast">Yattha bālā visīdanti, natthi saṅgo vijānataṃ.</p>

<p rend="hangnum" n="960"><hi rend="paranum">960</hi><hi rend="dot">.</hi></p>

<p rend="gatha1"> Itthaṃ <pb ed="M" n="0.0082" /> kāmabhayaṭṭānaṃ, sikkhattayamanuttaraṃ;</p>

<p rend="gathalast">Samācikkhi vimokkhāya, nekkhammamiti cakkhumā.</p>

<p rend="hangnum" n="961"><hi rend="paranum">961</hi><hi rend="dot">.</hi></p>

<p rend="gatha1"> Sabbāsavavighātāya, paṭipatti anuttarā;</p>

<p rend="gathalast">Antadvayamanāgamma, majjhimāyaṃ pakāsitā.</p>

<p rend="hangnum" n="962"><hi rend="paranum">962</hi><hi rend="dot">.</hi></p>

<p rend="gatha1"> Sabbadukkhasamugghātī, visuddhi paramuttamā;</p>

<p rend="gathalast">Vijjācaraṇasampatti, sabbasampattisādhikā.</p>

<p rend="hangnum" n="963"><hi rend="paranum">963</hi><hi rend="dot">.</hi></p>

<p rend="gatha1"> Puññakkhettamidaṃ ṭhānaṃ, tapokammanisevanaṃ;</p>

<p rend="gathalast">Saddhāsīlaṅkurārohaṃ, sampattiphalapūraṇaṃ.</p>

<p rend="hangnum" n="964"><hi rend="paranum">964</hi><hi rend="dot">.</hi></p>

<p rend="gatha1"> Klesacārakamokkhāya <pb ed="V" n="0.0088" />, dvārametamanuttaraṃ;</p>

<p rend="gathalast">Mahoghuttaraṇaṃ kullaṃ, sotthi pārimapāpakaṃ.</p>

<p rend="hangnum" n="965"><hi rend="paranum">965</hi><hi rend="dot">.</hi></p>

<p rend="gatha1"> Pāpacoravighātāya, khemamaggo anuttaro;</p>

<p rend="gathalast">Akaṇṭako agahano, uju sabbhi pavedito.</p>

<p rend="hangnum" n="966"><hi rend="paranum">966</hi><hi rend="dot">.</hi></p>

<p rend="gatha1"> Mahābandhanamokkhāya,</p>

<p rend="gatha2">Abbhuto jinaghosito;</p>

<p rend="gatha3">Palibodhapariccāgo,</p>

<p rend="gathalast">Abbhokāso alepano.</p>

<p rend="hangnum" n="967"><hi rend="paranum">967</hi><hi rend="dot">.</hi></p>

<p rend="gatha1"> Saṅgapaṅkasamuttāro, ganthānaṃ viniveṭhanaṃ;</p>

<p rend="gathalast">Taṇhādāsabyanitthāro, seribhāvo sukhāvaho.</p>

<p rend="hangnum" n="968"><hi rend="paranum">968</hi><hi rend="dot">.</hi></p>

<p rend="gatha1"> Sabbayogavisaṃyogo, sabbasokanirundhano;</p>

<p rend="gathalast">Sabbālayavisaṅkhāro, sabbadukkhaviniggamo.</p>

<p rend="hangnum" n="969"><hi rend="paranum">969</hi><hi rend="dot">.</hi></p>

<p rend="gatha1"> Mārapāsasamucchedī, pattametamanuttaraṃ;</p>

<p rend="gathalast">Mohandhakāraviddhaṃsī, vijjālokavirocano.</p>

<p rend="hangnum" n="970"><hi rend="paranum">970</hi><hi rend="dot">.</hi></p>

<p rend="gatha1"> Abyāpajjamidaṃ ṭhāna-mabhayaṃ nirupaddavaṃ;</p>

<p rend="gathalast">Tapokammānamokāso, māracakkhuvimohano.</p>

<p rend="hangnum" n="971"><hi rend="paranum">971</hi><hi rend="dot">.</hi></p>

<p rend="gatha1"> Sabbasantāpaharaṇamidaṃ sītaṃva candanaṃ;</p>

<p rend="gathalast">Nimmalaṃ dhammasalilaṃ, saṃklesamalasodhanaṃ.</p>

<p rend="hangnum" n="972"><hi rend="paranum">972</hi><hi rend="dot">.</hi></p>

<p rend="gatha1"> Saṃsārasetu <pb ed="M" n="0.0083" /> suhatā, bodhipakkhiyapatthatā;</p>

<p rend="gathalast">Sokasallasamuddhārī, yantaṃ sukatayojitaṃ.</p>

<p rend="hangnum" n="973"><hi rend="paranum">973</hi><hi rend="dot">.</hi></p>

<p rend="gatha1"> Cittātaṅkasamuddhaṃsī, paribhogasukhosadhaṃ;</p>

<p rend="gathalast">Lokāmisānaṃ vamanaṃ, cetodosavirecanaṃ.</p>

<p rend="hangnum" n="974"><hi rend="paranum">974</hi><hi rend="dot">.</hi></p>

<p rend="gatha1"> Accantatittikāraṇamīrenti dhammabhojanaṃ;</p>

<p rend="gathalast">Pipāsaharaṇaṃ pānaṃ, vimuttirasapesalaṃ.</p>

<p rend="hangnum" n="975"><hi rend="paranum">975</hi><hi rend="dot">.</hi></p>

<p rend="gatha1"> Vaṇṇakittisugandhāya <pb ed="V" n="0.0089" />, guṇamālā suganthitā;</p>

<p rend="gathalast">Pāpakopīnavasanaṃ, hirottappavicittitaṃ.</p>

<p rend="hangnum" n="976"><hi rend="paranum">976</hi><hi rend="dot">.</hi></p>

<p rend="gatha1"> Accantaparisuddho ca, saddhammaratanāvali;</p>

<p rend="gathalast">Ariyānamalaṅkāro, anupāyi siriṅkaro.</p>

<p rend="hangnum" n="977"><hi rend="paranum">977</hi><hi rend="dot">.</hi></p>

<p rend="gatha1"> Cintānaṃ dunnimittānamidaṃ santikaraṃ paraṃ;</p>

<p rend="gathalast">Vipattipaṭighātāya, parittamidamuttamaṃ.</p>

<p rend="hangnum" n="978"><hi rend="paranum">978</hi><hi rend="dot">.</hi></p>

<p rend="gatha1"> Antarāyavināsāya, maṅgalaṃ jinadesitaṃ;</p>

<p rend="gathalast">Micchāgāhavimokkhāya, sotthi sambuddhabhāsitā.</p>

<p rend="hangnum" n="979"><hi rend="paranum">979</hi><hi rend="dot">.</hi></p>

<p rend="gatha1"> Anivatti ca paccakkhamāvenikamabhāriyaṃ;</p>

<p rend="gathalast">Amatosadhamaccantamajarāmarasādhanaṃ.</p>

<p rend="hangnum" n="980"><hi rend="paranum">980</hi><hi rend="dot">.</hi></p>

<p rend="gatha1"> Yametaṃ samadhiṭṭhāya, sambodhittayamuttamaṃ;</p>

<p rend="gathalast">Papponti sabbasampattiguṇapāramipūritaṃ.</p>

<p rend="hangnum" n="981"><hi rend="paranum">981</hi><hi rend="dot">.</hi></p>

<p rend="gatha1"> Sabbākāravaropeta-metaṃ nekkhammasammataṃ;</p>

<p rend="gathalast">Sīlagambhīraparikkhaṃ, dhutaṅgoditatoraṇaṃ.</p>

<p rend="hangnum" n="982"><hi rend="paranum">982</hi><hi rend="dot">.</hi></p>

<p rend="gatha1"> Samādhivīthivitthinnaṃ, satipākāragopuraṃ;</p>

<p rend="gathalast">Saddhāsamiddhisamphullaṃ, paññāpāsādasobhitaṃ.</p>

<p rend="hangnum" n="983"><hi rend="paranum">983</hi><hi rend="dot">.</hi></p>

<p rend="gatha1"> Sammājīvadhajaṃ rammaṃ, hirottappapaṭicchadaṃ;</p>

<p rend="gathalast">Vimuttāmatasambhogaṃ, veneyyajanasevitaṃ.</p>

<p rend="hangnum" n="984"><hi rend="paranum">984</hi><hi rend="dot">.</hi></p>

<p rend="gatha1"> Abhejjaṃ pāpaverīhi, puraṃ sugatamāpitaṃ;</p>

<p rend="gathalast">Anītimanupasaggaṃ, paṭipannā mahesayo.</p>

<p rend="hangnum" n="985"><hi rend="paranum">985</hi><hi rend="dot">.</hi></p>

<p rend="gatha1"> Paramassāsasampattā <pb ed="M" n="0.0084" />, paripuṇṇamanorathā;</p>

<p rend="gathalast">Sabbasaṅgamatikkamma, nikkhantā akuto bhayā.</p>

<p rend="hangnum" n="986"><hi rend="paranum">986</hi><hi rend="dot">.</hi></p>

<p rend="gatha1"> Sammadatthamabhiññāya, maccudheyyapahāyino;</p>

<p rend="gathalast">Sabbadukkhoghanittiṇṇā, pāraṃ gacchanti paṇḍitā.</p>

<p rend="hangnum" n="987"><hi rend="paranum">987</hi><hi rend="dot">.</hi></p>

<p rend="gatha1"> Iti <pb ed="V" n="0.0090" /> sabbaṅgasampannaṃ, mahesigaṇasevitaṃ;</p>

<p rend="gathalast">Nekkhammaṃ kāmanikkhantaṃ, saddhammapathamuttamaṃ.</p>

<p rend="hangnum" n="988"><hi rend="paranum">988</hi><hi rend="dot">.</hi></p>

<p rend="gatha1"> Virādhenti parābhūtā, mucchitā yena dujjanā;</p>

<p rend="gathalast">Taṃ pāpasamudācāraṃ, pariyuṭṭhānamabravuṃ.</p>

<p rend="hangnum" n="989"><hi rend="paranum">989</hi><hi rend="dot">.</hi></p>

<p rend="gatha1"> Cetonīvaraṇaṃ cetaṃ, paññācakkhunirodhanaṃ;</p>

<p rend="gathalast">Sīlopaghātakaraṇaṃ, cittavikkhepasaṅgamo.</p>

<p rend="hangnum" n="990"><hi rend="paranum">990</hi><hi rend="dot">.</hi></p>

<p rend="gatha1"> Ayasānaṃ padaṭṭhānaṃ, guṇatejavināsanaṃ;</p>

<p rend="gathalast">Sabbasampattidahanaṃ, caturāpāyasādhakaṃ.</p>

<p rend="hangnum" n="991"><hi rend="paranum">991</hi><hi rend="dot">.</hi></p>

<p rend="gatha1"> Sabbāsavamalopeto, sabbopaklesasañcayo;</p>

<p rend="gathalast">Pāpayakkhasamo ceso, dosāsīvisasaṅgamo.</p>

<p rend="hangnum" n="992"><hi rend="paranum">992</hi><hi rend="dot">.</hi></p>

<p rend="gatha1"> Pamādapathamakkantaṃ, amittagaṇasaṅgamaṃ;</p>

<p rend="gathalast">Mahabbhayasamuṭṭhānaṃ, mahābyasanasaṅkaraṃ.</p>

<p rend="hangnum" n="993"><hi rend="paranum">993</hi><hi rend="dot">.</hi></p>

<p rend="gatha1"> Apāyadukkhamāruḷhaṃ, ahitāvahitaṃ padaṃ;</p>

<p rend="gathalast">Sabbānatthakaraṃ ghoraṃ, sabbadukkhavidhāyakaṃ.</p>

<p rend="hangnum" n="994"><hi rend="paranum">994</hi><hi rend="dot">.</hi></p>

<p rend="gatha1"> Dhiratthu pāpadhammānaṃ, sabbakalyāṇahāyinaṃ;</p>

<p rend="gathalast">Laddhāpi khaṇasampatti, dullabhā yehi nāsitā.</p>

<p rend="hangnum" n="995"><hi rend="paranum">995</hi><hi rend="dot">.</hi></p>

<p rend="gatha1"> Tesaṃ hi samudācāro, dullabhaṃ buddhasāsanaṃ;</p>

<p rend="gathalast">Samuddhaṃseti asani, yathā ratanapabbataṃ.</p>

<p rend="hangnum" n="996"><hi rend="paranum">996</hi><hi rend="dot">.</hi></p>

<p rend="gatha1"> Saddhammadhanacorā te, nekkhammapatibandhakā;</p>

<p rend="gathalast">Paṭipattiṃ vilumpantā, palibundhanti pāṇino.</p>

<p rend="hangnum" n="997"><hi rend="paranum">997</hi><hi rend="dot">.</hi></p>

<p rend="gatha1"> Vissāsivadhakāpete, vissaṭṭhāvassaghātino;</p>

<p rend="gathalast">Yehi bālāhatā senti, nissayejinasāsane.</p>

<p rend="hangnum" n="998"><hi rend="paranum">998</hi><hi rend="dot">.</hi></p>

<p rend="gatha1"> Tepi <pb ed="M" n="0.0085" /> vāsenti dummedhā, nissaṅkā mohapārutā;</p>

<p rend="gathalast">Antomanasi ucchaṅke, ghoramāsīvisaṃ yathā.</p>

<p rend="hangnum" n="999"><hi rend="paranum">999</hi><hi rend="dot">.</hi></p>

<p rend="gatha1"> Attano <pb ed="V" n="0.0091" /> ca vināsāya, nissaṭaṃ klesapañjare;</p>

<p rend="gathalast">Cinantā nāvabujjhanti, vipattipathayāyino.</p>

<p rend="hangnum" n="1000"><hi rend="paranum">1000</hi><hi rend="dot">.</hi></p>

<p rend="gatha1"> Halāhalaṃva khādantā, āliṅgantāva pāpakaṃ;</p>

<p rend="gathalast">Avassamupahaññanti, pāpadhammopalāḷino.</p>

<p rend="hangnum" n="1001"><hi rend="paranum">1001</hi><hi rend="dot">.</hi></p>

<p rend="gatha1"> Pāpacintā paribyuḷhā, vitakkamathitā janā;</p>

<p rend="gathalast">Lokadvayāpi dhaṃsenti, atthadvayavināsino.</p>

<p rend="hangnum" n="1002"><hi rend="paranum">1002</hi><hi rend="dot">.</hi></p>

<p rend="gatha1"> Kodhūpanāhi vigacchā, issāmaccheradūsitā;</p>

<p rend="gathalast">Makkhī palāsī sārambhī, appatissā agāravā.</p>

<p rend="hangnum" n="1003"><hi rend="paranum">1003</hi><hi rend="dot">.</hi></p>

<p rend="gatha1"> Mānātimānabahulā, mudhāmukharacaṇḍikā;</p>

<p rend="gathalast">Uddhatā ca pamattā ca, dabbitā ketugāhino.</p>

<p rend="hangnum" n="1004"><hi rend="paranum">1004</hi><hi rend="dot">.</hi></p>

<p rend="gatha1"> Cetokhilakhilabhūtā, vinibandhānuveṭhitā;</p>

<p rend="gathalast">Mahogho viya sassāni, vināsenti tapoguṇaṃ.</p>

<p rend="hangnum" n="1005"><hi rend="paranum">1005</hi><hi rend="dot">.</hi></p>

<p rend="gatha1"> Visayassādavikkhittā, vikiṇṇā pākatindriyā;</p>

<p rend="gathalast">Muṭṭhassatī kusītā ca, jīvanti moghajīvitaṃ.</p>

<p rend="hangnum" n="1006"><hi rend="paranum">1006</hi><hi rend="dot">.</hi></p>

<p rend="gatha1"> Mahagghasā bāhulikā, duppaññā kāyadaḷhikā;</p>

<p rend="gathalast">Ganthanīvaraṇābaddhā, icchālobhavasīkatā.</p>

<p rend="hangnum" n="1007"><hi rend="paranum">1007</hi><hi rend="dot">.</hi></p>

<p rend="gatha1"> Malaggahitasantānā, tiracchānakathāratā;</p>

<p rend="gathalast">Vinayopasamāpetā, visamācāragocarā.</p>

<p rend="hangnum" n="1008"><hi rend="paranum">1008</hi><hi rend="dot">.</hi></p>

<p rend="gatha1"> Dubbharatā ca dupposā, sukumārasukhālayā;</p>

<p rend="gathalast">Asantuṭṭhā mahicchā ca, loluppācāralakkhitā.</p>

<p rend="hangnum" n="1009"><hi rend="paranum">1009</hi><hi rend="dot">.</hi></p>

<p rend="gatha1"> Duggandheneva sunakhā, āmagandhena mucchitā;</p>

<p rend="gathalast">Tattha tatthābhidhāvantā, na patiṭṭhanti sāsane.</p>

<p rend="hangnum" n="1010"><hi rend="paranum">1010</hi><hi rend="dot">.</hi></p>

<p rend="gatha1"> Nillajjā <pb ed="M" n="0.0086" /> vītasārajjā, lokadhammesu mucchitā;</p>

<p rend="gathalast">Pāpicchā kuhanacchannā, micchājīvapalobhitā.</p>

<p rend="hangnum" n="1011"><hi rend="paranum">1011</hi><hi rend="dot">.</hi></p>

<p rend="gatha1"> Saṭhā <pb ed="V" n="0.0092" /> pagabbhā māyāvī, antopūti avassutā;</p>

<p rend="gathalast">Saṅkassarasamācārā, kasambu sithilā jaḷā.</p>

<p rend="hangnum" n="1012"><hi rend="paranum">1012</hi><hi rend="dot">.</hi></p>

<p rend="gatha1"> Siṅgāracapalācittā, pūtikāyānurāgino;</p>

<p rend="gathalast">Sīdantā palimāpannā, na viruḷhanti sāsane.</p>

<p rend="hangnum" n="1013"><hi rend="paranum">1013</hi><hi rend="dot">.</hi></p>

<p rend="gatha1"> Pāpapuggalasaṃsaṭṭhā, pāpadiṭṭhiparāgatā;</p>

<p rend="gathalast">Asaddhā dhammanicchinnā, duṭṭhā dubbacaniṭṭhurā.</p>

<p rend="hangnum" n="1014"><hi rend="paranum">1014</hi><hi rend="dot">.</hi></p>

<p rend="gatha1"> Sāmaññaṃ paridhaṃsentā, dūsentā jinasāsanaṃ;</p>

<p rend="gathalast">Atikkamma jinovādaṃ, bālā duggatibhāgino.</p>

<p rend="hangnum" n="1015"><hi rend="paranum">1015</hi><hi rend="dot">.</hi></p>

<p rend="gatha1"> Kāmagiddhā durācārā, dussīlā mohapārutā;</p>

<p rend="gathalast">Khajjantā kaddamībhūtā, jinasāsanakaṇṭakā.</p>

<p rend="hangnum" n="1016"><hi rend="paranum">1016</hi><hi rend="dot">.</hi></p>

<p rend="gatha1"> Hitāhitamajānantā, anurodhavirodhino;</p>

<p rend="gathalast">Cetopahatasantānā, vipallāsapalambhitā.</p>

<p rend="hangnum" n="1017"><hi rend="paranum">1017</hi><hi rend="dot">.</hi></p>

<p rend="gatha1"> Vipannākulakammantā, pāpakārī parājitā;</p>

<p rend="gathalast">Socanti dīghamaddhānaṃ, apāyamhi samappitā.</p>

<p rend="hangnum" n="1018"><hi rend="paranum">1018</hi><hi rend="dot">.</hi></p>

<p rend="gatha1"> Itthaṃ hitasamucchedī, kumaggoyaṃ rajāpatho;</p>

<p rend="gathalast">Pāpadhammappavattīti, viditvā puna paṇḍito.</p>

<p rend="hangnum" n="1019"><hi rend="paranum">1019</hi><hi rend="dot">.</hi></p>

<p rend="gatha1"> Pariyuṭṭhānasaṃklesaṃ, vippharantaṃ visārado;</p>

<p rend="gathalast">Paṭisaṅkhāya rundheyya, manteneva mahāvisaṃ.</p>

<p rend="hangnum" n="1020"><hi rend="paranum">1020</hi><hi rend="dot">.</hi></p>

<p rend="gatha1"> Khippamādittacelova, pāpapāvakamuṭṭhitaṃ;</p>

<p rend="gathalast">Bhāvanājalasekena, nibbāpeyya nirantaraṃ.</p>

<p rend="hangnum" n="1021"><hi rend="paranum">1021</hi><hi rend="dot">.</hi></p>

<p rend="gatha1"> Appamādena medhāvī, nageneva mahānadiṃ;</p>

<p rend="gathalast">Pāpoghaṃ paṭibandhanto, pidaheyya khaṇe khaṇe.</p>

<p rend="hangnum" n="1022"><hi rend="paranum">1022</hi><hi rend="dot">.</hi></p>

<p rend="gatha1"> Sabhayaṃ <pb ed="M" n="0.0087" /> viya kantāraṃ, ghoramāsīvisaṃ yathā;</p>

<p rend="gathalast">Papātamiva gambhīraṃ, miḷhaṃ viya ca paṇḍito.</p>

<p rend="hangnum" n="1023"><hi rend="paranum">1023</hi><hi rend="dot">.</hi></p>

<p rend="gatha1"> Pahāya <pb ed="V" n="0.0093" /> pariyuṭṭhānaṃ, nekkhammamadhimuccati;</p>

<p rend="gathalast">Kalyāṇamitto vajjesu, bhayadassāvi subbato.</p>

<p rend="hangnum" n="1024"><hi rend="paranum">1024</hi><hi rend="dot">.</hi></p>

<p rend="gatha1"> Kāmarāgavisaṃyutto, bhogadhananirālayo;</p>

<p rend="gathalast">Icchālobhavinimutto, amamo apariggaho.</p>

<p rend="hangnum" n="1025"><hi rend="paranum">1025</hi><hi rend="dot">.</hi></p>

<p rend="gatha1"> Sorato sakhilo saṇho, mettāyanto dayāparo;</p>

<p rend="gathalast">Anāhaṭamano dhīro, santacitto khamāparo.</p>

<p rend="hangnum" n="1026"><hi rend="paranum">1026</hi><hi rend="dot">.</hi></p>

<p rend="gatha1"> Hitesī sabbapāṇīnaṃ,</p>

<p rend="gatha2">Issāmaccheramuccito;</p>

<p rend="gatha3">Kodhopanāhabyāpāda</p>

<p rend="gathalast">Virodhopasame rato.</p>

<p rend="hangnum" n="1027"><hi rend="paranum">1027</hi><hi rend="dot">.</hi></p>

<p rend="gatha1"> Anolīnamano yogī, niccāraddhaparakkamo;</p>

<p rend="gathalast">Susamāhitasaṅkappo, vippasanno anāvilo.</p>

<p rend="hangnum" n="1028"><hi rend="paranum">1028</hi><hi rend="dot">.</hi></p>

<p rend="gatha1"> Okappento vimuccanto, paññavā paṭipattiyaṃ;</p>

<p rend="gathalast">Pihayanto mamāyanto, sammāsambuddhasāsanaṃ.</p>

<p rend="hangnum" n="1029"><hi rend="paranum">1029</hi><hi rend="dot">.</hi></p>

<p rend="gatha1"> Iti nīvaraṇāpeto, ñāṇālokajutindharo;</p>

<p rend="gathalast">Pūjeti sammāsambuddhaṃ, saddhammapaṭipattiyā.</p>

<p rend="hangnum" n="1030"><hi rend="paranum">1030</hi><hi rend="dot">.</hi></p>

<p rend="gatha1"> Hirottappaguṇopeto,</p>

<p rend="gatha2">Kalyāṇācāragocaro;</p>

<p rend="gatha3">Makkhappalāsarahito,</p>

<p rend="gathalast">Sappatisso sagāravo.</p>

<p rend="hangnum" n="1031"><hi rend="paranum">1031</hi><hi rend="dot">.</hi></p>

<p rend="gatha1"> Ajjavācāracāritto, māyāsāṭheyyanissaṭo;</p>

<p rend="gathalast">Thambhasārambhanissaṅgo, maddavācārapesalo.</p>

<p rend="hangnum" n="1032"><hi rend="paranum">1032</hi><hi rend="dot">.</hi></p>

<p rend="gatha1"> Mānātimānavimukho <pb ed="M" n="0.0088" />, saddhammagarusādaro;</p>

<p rend="gathalast">Parappamādanimmaddī, saṃvegabahulo sadā.</p>

<p rend="hangnum" n="1033"><hi rend="paranum">1033</hi><hi rend="dot">.</hi></p>

<p rend="gatha1"> Vodātacittasaṅkappo <pb ed="V" n="0.0094" />, pāpicchāmalavajjito;</p>

<p rend="gathalast">Micchādiṭṭhimatikkanto, saddhammesu patiṭṭhito.</p>

<p rend="hangnum" n="1034"><hi rend="paranum">1034</hi><hi rend="dot">.</hi></p>

<p rend="gatha1"> Cetokhilasamucchedī, vinibandhaviveṭhako;</p>

<p rend="gathalast">Mānasaṃ sampahaṃseti, saṃkilesavimuttiyā.</p>

<p rend="hangnum" n="1035"><hi rend="paranum">1035</hi><hi rend="dot">.</hi></p>

<p rend="gatha1"> Pavivitto asaṃsaṭṭho, santo appicchatārato;</p>

<p rend="gathalast">Ariyāvaṃsālaṅkāro, supposo subharo sukhī.</p>

<p rend="hangnum" n="1036"><hi rend="paranum">1036</hi><hi rend="dot">.</hi></p>

<p rend="gatha1"> Sallekhavutti dhutavā, pāpāpacayatapparo;</p>

<p rend="gathalast">Pāsādikasamācāro, pasādabahulo muni.</p>

<p rend="hangnum" n="1037"><hi rend="paranum">1037</hi><hi rend="dot">.</hi></p>

<p rend="gatha1"> Anuddhato acapalo,</p>

<p rend="gatha2">Danto gutto yatindriyo;</p>

<p rend="gatha3">Cetosamādhigaruko,</p>

<p rend="gathalast">Sampajāno satīyuto.</p>

<p rend="hangnum" n="1038"><hi rend="paranum">1038</hi><hi rend="dot">.</hi></p>

<p rend="gatha1"> Ussāhajāto saddhamme, chandajāto nirantaraṃ;</p>

<p rend="gathalast">Sātaccakārī svākāro, paṭipattiparāyaṇo.</p>

<p rend="hangnum" n="1039"><hi rend="paranum">1039</hi><hi rend="dot">.</hi></p>

<p rend="gatha1"> Cetokāḷakāpagato, bhāvanārasamuttamaṃ;</p>

<p rend="gathalast">Raṅgaṃ niddhotavatthaṃva, sādhukaṃ paṭigaṇhati.</p>

<p rend="hangnum" n="1040"><hi rend="paranum">1040</hi><hi rend="dot">.</hi></p>

<p rend="gatha1"> Iti sampāditākāro, parisuddhamanoratho;</p>

<p rend="gathalast">Nirādīnavasañcāro, sotthipatto niraṅgaṇo.</p>

<p rend="hangnum" n="1041"><hi rend="paranum">1041</hi><hi rend="dot">.</hi></p>

<p rend="gatha1"> Pāpagāhavinimutto, rāhumuttova candimā;</p>

<p rend="gathalast">Guṇaraṃsiparikkhitto, sobheti jinasāsanaṃ.</p>

<p rend="hangnum" n="1042"><hi rend="paranum">1042</hi><hi rend="dot">.</hi></p>

<p rend="gatha1"> Iccālobhamadosañca, mohābhāvamathāparaṃ;</p>

<p rend="gathalast">Nekkhammaṃ pavivekañca, tathā nissaraṇaṃ budho.</p>

<p rend="hangnum" n="1043"><hi rend="paranum">1043</hi><hi rend="dot">.</hi></p>

<p rend="gatha1"> Samārabbha <pb ed="M" n="0.0089" /> visodhento, ajjhāsayamasesato;</p>

<p rend="gathalast">Dhīro sampaṭipādeti, bhāvanāsukhamuttamaṃ.</p>

<p rend="hangnum" n="1044"><hi rend="paranum">1044</hi><hi rend="dot">.</hi></p>

<p rend="gatha1"> Tato <pb ed="V" n="0.0095" /> paṇītādhimutti, palibodhavinissaṭo;</p>

<p rend="gathalast">Paripanthavinimutto, vigatāvaraṇālayo.</p>

<p rend="hangnum" n="1045"><hi rend="paranum">1045</hi><hi rend="dot">.</hi></p>

<p rend="gatha1"> Bhāvanāninnasantāno, kallacitto visārado;</p>

<p rend="gathalast">Kasiṇādikamārabbha, bhāveyya samathaṃ kathaṃ.</p>

<p rend="hangnum" n="1046"><hi rend="paranum">1046</hi><hi rend="dot">.</hi></p>

<p rend="gatha1"> Pathavīkasiṇaṃ tāva, vidatthicaturaṅgulaṃ;</p>

<p rend="gathalast">Katvānāruṇavaṇṇāya, mattikāya sumaṇḍalaṃ.</p>

<p rend="hangnum" n="1047"><hi rend="paranum">1047</hi><hi rend="dot">.</hi></p>

<p rend="gatha1"> Yugamatte ṭhapetvāna, ṭhāne sukhanisinnako;</p>

<p rend="gathalast">Pathavīti samaññāya, katvābhogaṃ tu bhāvaye.</p>

<p rend="hangnum" n="1048"><hi rend="paranum">1048</hi><hi rend="dot">.</hi></p>

<p rend="gatha1"> Akatepi khalādimhi, akiccheneva maṇḍale;</p>

<p rend="gathalast">Nimittaṃ jāyaticcāhu, pubbayogavato pana.</p>

<p rend="hangnum" n="1049"><hi rend="paranum">1049</hi><hi rend="dot">.</hi></p>

<p rend="gatha1"> Āpomaṇḍalamuggaṇhe, bhājanādigate jale;</p>

<p rend="gathalast">Tejamhi tejokasiṇaṃ, paṭacchiddādisaṃgate.</p>

<p rend="hangnum" n="1050"><hi rend="paranum">1050</hi><hi rend="dot">.</hi></p>

<p rend="gatha1"> Sassaggādimhi kammante, vāyokasiṇamaṇḍalaṃ;</p>

<p rend="gathalast">Paṭibhāgasamācāro, phuṭṭhaṭṭhāneva jāyati.</p>

<p rend="hangnum" n="1051"><hi rend="paranum">1051</hi><hi rend="dot">.</hi></p>

<p rend="gatha1"> Nīlādikasiṇaṃ vatthe, pupphe vā vaṇṇadhātuyaṃ;</p>

<p rend="gathalast">Ākāsamaṇḍalaṃ bhitti-chiddādimhi upaṭṭhitaṃ.</p>

<p rend="hangnum" n="1052"><hi rend="paranum">1052</hi><hi rend="dot">.</hi></p>

<p rend="gatha1"> Chiddappaviṭṭhamālokaṃ, uggaṇheyya patiṭṭhitaṃ;</p>

<p rend="gathalast">Sūriyālokādibhedaṃ, bhūmiyaṃ vātha bhittiyaṃ.</p>

<p rend="hangnum" n="1053"><hi rend="paranum">1053</hi><hi rend="dot">.</hi></p>

<p rend="gatha1"> Dasadhā kasiṇesvevaṃ, yattha katthaci yogino;</p>

<p rend="gathalast">Parikammaṃ karontassa, uggaho nāma jāyati.</p>

<p rend="hangnum" n="1054"><hi rend="paranum">1054</hi><hi rend="dot">.</hi></p>

<p rend="gatha1"> Cittassupaṭṭhite tasmiṃ, passantasseva cakkhunā;</p>

<p rend="gathalast">Uggahamhi nimittamhi, paṭipādeyya bhāvanaṃ.</p>

<p rend="hangnum" n="1055"><hi rend="paranum">1055</hi><hi rend="dot">.</hi></p>

<p rend="gatha1"> Vikkhepaṃ vinivārento, paripanthe virājayaṃ;</p>

<p rend="gathalast">Nimittābhimukheneva, mānasaṃ paṭipādaye.</p>

<p rend="hangnum" n="1056"><hi rend="paranum">1056</hi><hi rend="dot">.</hi></p>

<p rend="gatha1"> Āsevantassa <pb ed="M" n="0.0090" /><pb ed="V" n="0.0096" /> tassevaṃ, cittaṃ hoti samāhitaṃ;</p>

<p rend="gathalast">Saṃklesā sannisīdanti, paṭibhāgo ca jāyati.</p>

<p rend="hangnum" n="1057"><hi rend="paranum">1057</hi><hi rend="dot">.</hi></p>

<p rend="gatha1"> Tattha paṇṇattisaṅkhāte, nimitte bhāvanāmaye;</p>

<p rend="gathalast">Tatheva paṭibhāgamhi, tato yuñjeyya bhāvanaṃ.</p>

<p rend="hangnum" n="1058"><hi rend="paranum">1058</hi><hi rend="dot">.</hi></p>

<p rend="gatha1"> Tatthādhimutto satimā, nimittavidhikovido;</p>

<p rend="gathalast">Indriyāni samānento, sappāyamupalakkhayaṃ.</p>

<p rend="hangnum" n="1059"><hi rend="paranum">1059</hi><hi rend="dot">.</hi></p>

<p rend="gatha1"> Niggayha uddhataṃ cittaṃ, paggayha līnamānasaṃ;</p>

<p rend="gathalast">Ūhataṃ sampahaṃsento, upekkhanto samāhitaṃ.</p>

<p rend="hangnum" n="1060"><hi rend="paranum">1060</hi><hi rend="dot">.</hi></p>

<p rend="gatha1"> Reṇumhi uppaladale, sutte nāvāya nāḷiyā;</p>

<p rend="gathalast">Yathā madhukarādīnaṃ, pavatti samma vaṇṇitā.</p>

<p rend="hangnum" n="1061"><hi rend="paranum">1061</hi><hi rend="dot">.</hi></p>

<p rend="gatha1"> Cittapavattiākāraṃ, sādhukaṃ lakkhayaṃ budho;</p>

<p rend="gathalast">Tathā samenākārena, pahitatto parakkame.</p>

<p rend="hangnum" n="1062"><hi rend="paranum">1062</hi><hi rend="dot">.</hi></p>

<p rend="gatha1"> Samappavattamākāraṃ, sallakkhetvā nirantaraṃ;</p>

<p rend="gathalast">Padahantassa tassevaṃ, appanā nāma jāyati.</p>

<p rend="hangnum" n="1063"><hi rend="paranum">1063</hi><hi rend="dot">.</hi></p>

<p rend="gatha1"> Paṭibhāganimittaṃ tu, vaḍḍheyya kasiṇaṃ puna;</p>

<p rend="gathalast">Upacārabhūmiyaṃ vā, appanāyaṃ va katthaci.</p>

<p rend="hangnum" n="1064"><hi rend="paranum">1064</hi><hi rend="dot">.</hi></p>

<p rend="gatha1"> Ekaṅguladvaṅgulādi-vaseneva yathākkamaṃ;</p>

<p rend="gathalast">Pharanto manasāyeva, nipuṇo yāvadicchakaṃ.</p>

<p rend="hangnum" n="1065"><hi rend="paranum">1065</hi><hi rend="dot">.</hi></p>

<p rend="gatha1"> Tatthevaṃ paṭhamajjhānaṃ, patvāna paguṇaṃ tato;</p>

<p rend="gathalast">Katvā ciṇṇavasībhūtā, tamhā vuṭṭhāya paṇḍito.</p>

<p rend="hangnum" n="1066"><hi rend="paranum">1066</hi><hi rend="dot">.</hi></p>

<p rend="gatha1"> Vitakkādikathūlaṅgaṃ, pahānāya yathākkamaṃ;</p>

<p rend="gathalast">Tatheva paṭipajjanto, pappoti dutiyādayo.</p>

<p rend="hangnum" n="1067"><hi rend="paranum">1067</hi><hi rend="dot">.</hi></p>

<p rend="gatha1"> Dasadhā kasiṇānevaṃ, bhāvetvā pana yogino;</p>

<p rend="gathalast">Catukkapañcakajjhānaṃ, katvā vikkhepanissaṭā.</p>

<p rend="hangnum" n="1068"><hi rend="paranum">1068</hi><hi rend="dot">.</hi></p>

<p rend="gatha1"> Supakkhālitupaklesā <pb ed="V" n="0.0097" />, santacittā samāhitā;</p>

<p rend="gathalast">Pavivekarasassādaṃ, anubhonti yathāsukhaṃ.</p>

<p rend="hangnum" n="1069"><hi rend="paranum">1069</hi><hi rend="dot">.</hi></p>

<p rend="gatha1"> Asubhaṃ <pb ed="M" n="0.0091" /> pana bhāvento, nimittaṃ yattha katthaci;</p>

<p rend="gathalast">Uddhumātādibhedamhi, uggaṇheyyāsubhe kathaṃ?</p>

<p rend="hangnum" n="1070"><hi rend="paranum">1070</hi><hi rend="dot">.</hi></p>

<p rend="gatha1"> Ekāhādimatikkantaṃ, uddhumātakamīritaṃ;</p>

<p rend="gathalast">Vigatacchavi bībhacchaṃ, nīlākāraṃ vinīlakaṃ.</p>

<p rend="hangnum" n="1071"><hi rend="paranum">1071</hi><hi rend="dot">.</hi></p>

<p rend="gatha1"> Vikiṇṇapubbakudhitaṃ, paribhinnaṃ vipubbakaṃ;</p>

<p rend="gathalast">Viccheditaṅgapaccaṅgaṃ, vicchiddakaṃ kaḷevaraṃ.</p>

<p rend="hangnum" n="1072"><hi rend="paranum">1072</hi><hi rend="dot">.</hi></p>

<p rend="gatha1"> Vividhākārapāṇehi, khajjamānaṃ vikhāditaṃ;</p>

<p rend="gathalast">Vināsitaṅgapaccaṅgaṃ, vikkhittanti pavuccati.</p>

<p rend="hangnum" n="1073"><hi rend="paranum">1073</hi><hi rend="dot">.</hi></p>

<p rend="gatha1"> Pādādibhaṅgavikkhittaṃ, hatavikkhittakaṃ mataṃ;</p>

<p rend="gathalast">Lohitaṃ lohitākiṇṇaṃ, puḷavaṃ kimisaṅkulaṃ.</p>

<p rend="hangnum" n="1074"><hi rend="paranum">1074</hi><hi rend="dot">.</hi></p>

<p rend="gatha1"> Aṭṭhisaṅkhalikāmattaṃ, aṭṭhikanti ca sabbathā;</p>

<p rend="gathalast">Saṇṭhānākārabhedena, dasadhāsubhadesanā.</p>

<p rend="hangnum" n="1075"><hi rend="paranum">1075</hi><hi rend="dot">.</hi></p>

<p rend="gatha1"> Tatthevaṃ dasadhā bhede, nijjīvakuṇapāsubhe;</p>

<p rend="gathalast">Ujjhite bhūmibhāgasmiṃ, matakāye kaḷevare.</p>

<p rend="hangnum" n="1076"><hi rend="paranum">1076</hi><hi rend="dot">.</hi></p>

<p rend="gatha1"> Labbhamānakamākāraṃ, oloketvā salakkhaṇaṃ;</p>

<p rend="gathalast">Uggahetvāna cittena, taṃtaṃnāmena bhāvaye.</p>

<p rend="hangnum" n="1077"><hi rend="paranum">1077</hi><hi rend="dot">.</hi></p>

<p rend="gatha1"> Paṭikūlañca jegucchaṃ, duggandhañca virūpakaṃ;</p>

<p rend="gathalast">Harāyitamajaññañca, hīḷitaṃ vikkhitāsivaṃ.</p>

<p rend="hangnum" n="1078"><hi rend="paranum">1078</hi><hi rend="dot">.</hi></p>

<p rend="gatha1"> Iccevamasubhākāre,</p>

<p rend="gatha2">Katvābhogaṃ tu yogino;</p>

<p rend="gatha3">Bhāventassupacāro ca,</p>

<p rend="gathalast">Paṭibhāgo ca jāyati.</p>

<p rend="hangnum" n="1079"><hi rend="paranum">1079</hi><hi rend="dot">.</hi></p>

<p rend="gatha1"> Paṭibhāganimittaṃ <pb ed="V" n="0.0098" /> tu, upacārena sevato;</p>

<p rend="gathalast">Appeti paṭhamajjhāna-metthevaṃ samathe nayo.</p>

<p rend="hangnum" n="1080"><hi rend="paranum">1080</hi><hi rend="dot">.</hi></p>

<p rend="gatha1"> Vinā <pb ed="M" n="0.0092" /> saddhammaṃ panidaṃ, sarīraṃ bālananditaṃ;</p>

<p rend="gathalast">Vipattipariyosānaṃ, avassaṃ bhedagāmikaṃ.</p>

<p rend="hangnum" n="1081"><hi rend="paranum">1081</hi><hi rend="dot">.</hi></p>

<p rend="gatha1"> Yathā idaṃ tathā etaṃ, yathā etaṃ tathā idaṃ;</p>

<p rend="gathalast">Jīvamānañca nijjīvameva dhammaparāyaṇaṃ.</p>

<p rend="hangnum" n="1082"><hi rend="paranum">1082</hi><hi rend="dot">.</hi></p>

<p rend="gatha1"> Sabhāvo sopi dehassa,</p>

<p rend="gatha2">Sabbassāpi ca sabbathā;</p>

<p rend="gatha3">Vicitabbā dhirenāpi,</p>

<p rend="gathalast">Esāyaṃ niyatā gati.</p>

<p rend="hangnum" n="1083"><hi rend="paranum">1083</hi><hi rend="dot">.</hi></p>

<p rend="gatha1"> Aniccaṃ khayadhammañca, dukkhameva bhayāvahaṃ;</p>

<p rend="gathalast">Anattā ca parābhūtā, vibbhijjati khaṇe khaṇe.</p>

<p rend="hangnum" n="1084"><hi rend="paranum">1084</hi><hi rend="dot">.</hi></p>

<p rend="gatha1"> Vināsamānassākāraṃ, tatthevaṃ pana passato;</p>

<p rend="gathalast">Vipassanābhāvanāti, tamīrenti tathāgatā.</p>

<p rend="hangnum" n="1085"><hi rend="paranum">1085</hi><hi rend="dot">.</hi></p>

<p rend="gatha1"> Bhāvanaṃ duvidhampetaṃ, bhāventi puna paṇḍitā;</p>

<p rend="gathalast">Jīvamānepi kāyamhi, taṃtadākārasambhave.</p>

<p rend="hangnum" n="1086"><hi rend="paranum">1086</hi><hi rend="dot">.</hi></p>

<p rend="gatha1"> Jīvamānopi kāyoyaṃ,</p>

<p rend="gatha2">Kuṇapova sabhāvato;</p>

<p rend="gatha3">Tamalaṅkārapaṭicchanno,</p>

<p rend="gathalast">Bālānaṃ na pakāsati.</p>

<p rend="hangnum" n="1087"><hi rend="paranum">1087</hi><hi rend="dot">.</hi></p>

<p rend="gatha1"> Bahi maṭṭhamupaṭṭhāti, anto kuṇapapūritaṃ;</p>

<p rend="gathalast">Uggharantaṃ paggharantaṃ, navadvāramalassavaṃ.</p>

<p rend="hangnum" n="1088"><hi rend="paranum">1088</hi><hi rend="dot">.</hi></p>

<p rend="gatha1"> Sarīraṃ niccaduggandhaṃ, nānākimisamākulaṃ;</p>

<p rend="gathalast">Tacamaṃsapaṭicchannaṃ, aṭṭhipañjarasaṇṭhitaṃ.</p>

<p rend="hangnum" n="1089"><hi rend="paranum">1089</hi><hi rend="dot">.</hi></p>

<p rend="gatha1"> Vaccakūpamidaṃ <pb ed="V" n="0.0099" /> nāma, dvattiṃsāsucipūritaṃ;</p>

<p rend="gathalast">Narānukkārabhūmīva, nekavassagaṇocitā.</p>

<p rend="hangnum" n="1090"><hi rend="paranum">1090</hi><hi rend="dot">.</hi></p>

<p rend="gatha1"> Susānagamanosānaṃ, bahusādhāraṇāsubhaṃ;</p>

<p rend="gathalast">Gaṇḍabhūtaṃ sallabhūtaṃ, bahudukkhanibandhanaṃ.</p>

<p rend="hangnum" n="1091"><hi rend="paranum">1091</hi><hi rend="dot">.</hi></p>

<p rend="gatha1"> Nānābyādhisamākiṇṇaṃ <pb ed="M" n="0.0093" />, nānopaddavasaṃkulaṃ;</p>

<p rend="gathalast">Nānānatthasamodhānaṃ, nānāsaṃklesavatthukaṃ.</p>

<p rend="hangnum" n="1092"><hi rend="paranum">1092</hi><hi rend="dot">.</hi></p>

<p rend="gatha1"> Positampi ciraṃ kālaṃ, mamaṃkāramamāyitaṃ;</p>

<p rend="gathalast">Lahudujjanamittova, pīḷitaṃ sampadussati.</p>

<p rend="hangnum" n="1093"><hi rend="paranum">1093</hi><hi rend="dot">.</hi></p>

<p rend="gatha1"> Parihāyati nissāraṃ, jaratāpi taṃ yobbanaṃ;</p>

<p rend="gathalast">Maccubhajjitamaccanta-masesaṃ paribhijjati.</p>

<p rend="hangnum" n="1094"><hi rend="paranum">1094</hi><hi rend="dot">.</hi></p>

<p rend="gatha1"> Tathāpi jālasantāno, bahusambhārasaṅkhato;</p>

<p rend="gathalast">Vatthālaṅkārasañchanno, mālāgandhādisobhito.</p>

<p rend="hangnum" n="1095"><hi rend="paranum">1095</hi><hi rend="dot">.</hi></p>

<p rend="gatha1"> Saviññattivikārehi, vicittākāramaṇḍito;</p>

<p rend="gathalast">Kāyo līḷavilāsehi, palambheti mahājanaṃ.</p>

<p rend="hangnum" n="1096"><hi rend="paranum">1096</hi><hi rend="dot">.</hi></p>

<p rend="gatha1"> Vañcitā yena dummedhā, kāmaklesamalīmayā;</p>

<p rend="gathalast">Pūrenti caturāpāyaṃ, māradheyyānusārino.</p>

<p rend="hangnum" n="1097"><hi rend="paranum">1097</hi><hi rend="dot">.</hi></p>

<p rend="gatha1"> Evamādīnavaṃ ñatvā, pūtikāye vicakkhaṇā;</p>

<p rend="gathalast">Asubhādikamākāra-mārabbha chandupaṭṭhahuṃ.</p>

<p rend="hangnum" n="1098"><hi rend="paranum">1098</hi><hi rend="dot">.</hi></p>

<p rend="gatha1"> Yasmiṃ patanti kuṇape viparītasaññā,</p>

<p rend="gatha2">Saṃklesapāpavasagā visamaṃ carantā;</p>

<p rend="gatha3">Taṃ passathetamasubhampi vināsadhammaṃ,</p>

<p rend="gathalast">Iccevamāha sugato dasadhā vibhāgaṃ.</p>

<p rend="hangnum" n="1099"><hi rend="paranum">1099</hi><hi rend="dot">.</hi></p>

<p rend="gatha1"> Satthārā kasiṇañca yaṃ dasavidhaṃ vikkhepavikkhambhanaṃ,</p>

<p rend="gatha2">Kāmaklesavināsanaṃ dasavidhaṃ yañcāsubhaṃ bhāsitaṃ;</p>

<p rend="gatha3">Dibbabrahmasukhāvahaṃ <pb ed="V" n="0.0100" /> samapadaṃ vijjodayaṃ yoginā,</p>

<p rend="gathalast">Kammaṭṭhānamalaṃ tamuttamaguṇenāsevitaṃ sevituṃ.</p>

<p rend="centre">Iti nāmarūpaparicchede kasiṇāsubhavibhāgo nāma</p>

<p rend="centre">Aṭṭhamo paricchedo.</p>

<p rend="chapter">9. Navamo paricchedo</p>

<p rend="title">Dasānussativibhāgo</p>

<p rend="hangnum" n="1100"><hi rend="paranum">1100</hi><hi rend="dot">.</hi></p>

<p rend="gatha1"> Saddhāpabbajito <pb ed="M" n="0.0094" /> yogī, bhāventonussatiṃ pana;</p>

<p rend="gathalast">Dasānussatibhedesu, bhāveyyaññataraṃ kathaṃ.</p>

<p rend="hangnum" n="1101"><hi rend="paranum">1101</hi><hi rend="dot">.</hi></p>

<p rend="gatha1"> Arahaṃ sugato loke, bhagavā lokapāragū;</p>

<p rend="gathalast">Vijjācaraṇasampanno, vimuttiparināyako.</p>

<p rend="hangnum" n="1102"><hi rend="paranum">1102</hi><hi rend="dot">.</hi></p>

<p rend="gatha1"> Jeṭṭho sammābhisambuddho, seṭṭho purisasārathī;</p>

<p rend="gathalast">Satthā devamanussānaṃ, buddho appaṭipuggalo.</p>

<p rend="hangnum" n="1103"><hi rend="paranum">1103</hi><hi rend="dot">.</hi></p>

<p rend="gatha1"> Sabbalokahito bandhu, samattaratanālayo;</p>

<p rend="gathalast">Sattānamanukampāya, jāto nātho sivaṃkaro.</p>

<p rend="hangnum" n="1104"><hi rend="paranum">1104</hi><hi rend="dot">.</hi></p>

<p rend="gatha1"> Cakkhumā titthakusalo, dhammassāmī tathāgato;</p>

<p rend="gathalast">Maccudheyyavimokkhāya, paṭipādayi pāṇino.</p>

<p rend="hangnum" n="1105"><hi rend="paranum">1105</hi><hi rend="dot">.</hi></p>

<p rend="gatha1"> Satthavāho mahāyoggo, maggāmaggayudhandharo;</p>

<p rend="gathalast">Sirisatthamadhiggayha, vicarittha mahāpathaṃ,</p>

<p rend="hangnum" n="1106"><hi rend="paranum">1106</hi><hi rend="dot">.</hi></p>

<p rend="gatha1"> Anomo asamo dhīro,</p>

<p rend="gatha2">Lokahītaparakkamo;</p>

<p rend="gatha3">Sabbākāravaropeto <pb ed="V" n="0.0101" />,</p>

<p rend="gathalast">Accherabbhutapuggalo.</p>

<p rend="hangnum" n="1107"><hi rend="paranum">1107</hi><hi rend="dot">.</hi></p>

<p rend="gatha1"> Atthabhūto dhammabhūto,</p>

<p rend="gatha2">Brahmabhūto mahāyaso;</p>

<p rend="gatha3">Ñāṇālokaparicchinna-</p>

<p rend="gathalast">Ñeyyāsesapariggaho.</p>

<p rend="hangnum" n="1108"><hi rend="paranum">1108</hi><hi rend="dot">.</hi></p>

<p rend="gatha1"> Ānubhāvavasippatto, āsabhaṇḍānaniccalo;</p>

<p rend="gathalast">Mahantamariyādoyamanantagatigocaro.</p>

<p rend="hangnum" n="1109"><hi rend="paranum">1109</hi><hi rend="dot">.</hi></p>

<p rend="gatha1"> Sabbā bhiññābalappatto, vesārajjavisārado;</p>

<p rend="gathalast">Sabbasampattiniṭṭhāno, guṇapāramipūrako.</p>

<p rend="hangnum" n="1110"><hi rend="paranum">1110</hi><hi rend="dot">.</hi></p>

<p rend="gatha1"> Appameyyo <pb ed="M" n="0.0095" /> mahānāgo, mahāvīro mahāmuni;</p>

<p rend="gathalast">Mahesī mahitācāro, mahāmaho mahiddhiko.</p>

<p rend="hangnum" n="1111"><hi rend="paranum">1111</hi><hi rend="dot">.</hi></p>

<p rend="gatha1"> Sabbatthasiddhisañcāro, mahesīgaṇapūjito;</p>

<p rend="gathalast">Rājādhirājamahito, devabrahmābhivandito.</p>

<p rend="hangnum" n="1112"><hi rend="paranum">1112</hi><hi rend="dot">.</hi></p>

<p rend="gatha1"> Abhibhūya tayo loke, ādiccova nabhantare;</p>

<p rend="gathalast">Virocati mahātejo, andhakāre pabhaṅkaro.</p>

<p rend="hangnum" n="1113"><hi rend="paranum">1113</hi><hi rend="dot">.</hi></p>

<p rend="gatha1"> Byāmappabhāparikkhitto, ketumālāhalaṅkato;</p>

<p rend="gathalast">Dvattiṃsalakkhaṇāsītianubyañjanasobhito.</p>

<p rend="hangnum" n="1114"><hi rend="paranum">1114</hi><hi rend="dot">.</hi></p>

<p rend="gatha1"> Chabbaṇṇaraṃsilalito, ratanagghiyasannibho;</p>

<p rend="gathalast">Samiddhirūpasobhaggo, dassaneyyaṃva piṇḍitaṃ.</p>

<p rend="hangnum" n="1115"><hi rend="paranum">1115</hi><hi rend="dot">.</hi></p>

<p rend="gatha1"> Phullaṃ padumasaṇḍaṃva, kapparukkhovalaṅkato;</p>

<p rend="gathalast">Nabhaṃva tārakākiṇṇaṃ, uttamo paṭidissati.</p>

<p rend="hangnum" n="1116"><hi rend="paranum">1116</hi><hi rend="dot">.</hi></p>

<p rend="gatha1"> Satthukappamahāvīraputtehi parivārito;</p>

<p rend="gathalast">Sabbalokamahiddhāya, dhammarājā sayaṃvasī.</p>

<p rend="hangnum" n="1117"><hi rend="paranum">1117</hi><hi rend="dot">.</hi></p>

<p rend="gatha1"> Niddhotamalacandova <pb ed="V" n="0.0102" />, nakkhattaparivārito;</p>

<p rend="gathalast">Khattasaṅghaparibyuḷho, cakkavattīva sobhati.</p>

<p rend="hangnum" n="1118"><hi rend="paranum">1118</hi><hi rend="dot">.</hi></p>

<p rend="gatha1"> Iccānantaguṇākiṇṇamasesamalanissaṭaṃ;</p>

<p rend="gathalast">Sabbasampattidātāraṃ, vipattivinibandhakaṃ.</p>

<p rend="hangnum" n="1119"><hi rend="paranum">1119</hi><hi rend="dot">.</hi></p>

<p rend="gatha1"> Dayāparamahorattaṃ, bhagavantamanussaraṃ;</p>

<p rend="gathalast">Bhāveti paññavā yogī, <hi rend="bold">buddhānussatibhāvanaṃ</hi>.</p>

<p rend="hangnum" n="1120"><hi rend="paranum">1120</hi><hi rend="dot">.</hi></p>

<p rend="gatha1"> Svākhāto tena saddhammo, sambuddhena satīmatā;</p>

<p rend="gathalast">Paccattapaṭivedhena, passitabbo yathārahaṃ.</p>

<p rend="hangnum" n="1121"><hi rend="paranum">1121</hi><hi rend="dot">.</hi></p>

<p rend="gatha1"> Taṇhādaliddanāsāya, manorathasamiddhiyā;</p>

<p rend="gathalast">Kālantaramanāgamma, paccakkhaphaladāyako.</p>

<p rend="hangnum" n="1122"><hi rend="paranum">1122</hi><hi rend="dot">.</hi></p>

<p rend="gatha1"> Upanissayavantānaṃ, ‘‘ehi passā’’ti dassiyo;</p>

<p rend="gathalast">Paccattameva viññūhi, veditabbo sabhāvato.</p>

<p rend="hangnum" n="1123"><hi rend="paranum">1123</hi><hi rend="dot">.</hi></p>

<p rend="gatha1"> Sabbāsavasamugghātī <pb ed="M" n="0.0096" />, suddho sovatthiko sivo;</p>

<p rend="gathalast">Pihitāpāyakummaggo, maggo nibbānapattiyā.</p>

<p rend="hangnum" n="1124"><hi rend="paranum">1124</hi><hi rend="dot">.</hi></p>

<p rend="gatha1"> Klesasaṃkaṭaduggamhā, dukkhakkhandhamahabbhayā;</p>

<p rend="gathalast">Khemantabhūmiṃ niyyāti, accantamanupaddavaṃ.</p>

<p rend="hangnum" n="1125"><hi rend="paranum">1125</hi><hi rend="dot">.</hi></p>

<p rend="gatha1"> Puññatitthamidaṃ nāma, maṅgalañca sivaṅkaraṃ;</p>

<p rend="gathalast">Hitodayasukhādhāna-mamatāhāramuttamaṃ.</p>

<p rend="hangnum" n="1126"><hi rend="paranum">1126</hi><hi rend="dot">.</hi></p>

<p rend="gatha1"> Avijjāpaṭaluddhāravijjānettosadhaṃ varaṃ;</p>

<p rend="gathalast">Paññādhāramidaṃ satthaṃ, klesagaṇḍappabhedakaṃ.</p>

<p rend="hangnum" n="1127"><hi rend="paranum">1127</hi><hi rend="dot">.</hi></p>

<p rend="gatha1"> Caturoghanimuggānaṃ, setubandho samuggato;</p>

<p rend="gathalast">Bhavacārakaruddhānaṃ, mahādvāro apāruto.</p>

<p rend="hangnum" n="1128"><hi rend="paranum">1128</hi><hi rend="dot">.</hi></p>

<p rend="gatha1"> Sokopāyāsaviddhānaṃ, paridevasamaṅginaṃ;</p>

<p rend="gathalast">Sallanīharaṇopāyo, accantasukhamīrito.</p>

<p rend="hangnum" n="1129"><hi rend="paranum">1129</hi><hi rend="dot">.</hi></p>

<p rend="gatha1"> Byasanopaddavāpeto <pb ed="V" n="0.0103" />, saṃklesamalanissaṭo;</p>

<p rend="gathalast">Ujusammattaniyato, paṭipattivisuddhiyā.</p>

<p rend="hangnum" n="1130"><hi rend="paranum">1130</hi><hi rend="dot">.</hi></p>

<p rend="gatha1"> Suddhasīlaparikkhāro, samādhimayapañjaro;</p>

<p rend="gathalast">Sammāsaṅkappacakkaṅgo, sammāvāyāmavāhano.</p>

<p rend="hangnum" n="1131"><hi rend="paranum">1131</hi><hi rend="dot">.</hi></p>

<p rend="gatha1"> Satisārathisaṃyutto, sammādiṭṭhipurejavo;</p>

<p rend="gathalast">Esa dhammaratho yāti, yogakkhemassa pattiyā.</p>

<p rend="hangnum" n="1132"><hi rend="paranum">1132</hi><hi rend="dot">.</hi></p>

<p rend="gatha1"> Vipattipaṭibāhāya, sabbasampattisiddhiyā;</p>

<p rend="gathalast">Sabbakhandhavimokkhāya, dhammaṃ desesi cakkhumā.</p>

<p rend="hangnum" n="1133"><hi rend="paranum">1133</hi><hi rend="dot">.</hi></p>

<p rend="gatha1"> Hitesī sabbapāṇīnaṃ, dayāpanno mahāmuni;</p>

<p rend="gathalast">Dhammālokaṃ pakāsesi, cakkhumantānamuttamo.</p>

<p rend="hangnum" n="1134"><hi rend="paranum">1134</hi><hi rend="dot">.</hi></p>

<p rend="gatha1"> Yaṃ dhammaṃ sammadaññāya, khemamaggappatiṭṭhitā;</p>

<p rend="gathalast">Pāpakāpagatā dhīrā, passaddhidarathāsayā.</p>

<p rend="hangnum" n="1135"><hi rend="paranum">1135</hi><hi rend="dot">.</hi></p>

<p rend="gatha1"> Bhavayogā vinimuttā, pahīnabhayabheravā;</p>

<p rend="gathalast">Accantasukhamedhenti, sotthipattā mahesayo.</p>

<p rend="hangnum" n="1136"><hi rend="paranum">1136</hi><hi rend="dot">.</hi></p>

<p rend="gatha1"> Tamevamuttamaṃ <pb ed="M" n="0.0097" /> dhammaṃ, cintento pana paṇḍito;</p>

<p rend="gathalast">Bhāvetīti pakāsenti, <hi rend="bold">dhammānussatibhāvanaṃ</hi>.</p>

<p rend="hangnum" n="1137"><hi rend="paranum">1137</hi><hi rend="dot">.</hi></p>

<p rend="gatha1"> Cattāro ca paṭipannā, cattāro ca phale ṭhitā;</p>

<p rend="gathalast">Esa saṅgho ujubhūto, paññāsīlasamāhito.</p>

<p rend="hangnum" n="1138"><hi rend="paranum">1138</hi><hi rend="dot">.</hi></p>

<p rend="gatha1"> Palāpāpagato suddho, paṭipattipatiṭṭhito;</p>

<p rend="gathalast">Pariggahitasaddhammo, samiddhiguṇasobhito.</p>

<p rend="hangnum" n="1139"><hi rend="paranum">1139</hi><hi rend="dot">.</hi></p>

<p rend="gatha1"> Pahīnāpāyagamano, pāpaklesavinissaṭo;</p>

<p rend="gathalast">Paripanthasamucchedī, bhavacārakabhedako.</p>

<p rend="hangnum" n="1140"><hi rend="paranum">1140</hi><hi rend="dot">.</hi></p>

<p rend="gatha1"> Uttamadamathappatto, suvinīto mahesinā;</p>

<p rend="gathalast">Vijjāvimuttivodāto, ājānīyapathe ṭhito.</p>

<p rend="hangnum" n="1141"><hi rend="paranum">1141</hi><hi rend="dot">.</hi></p>

<p rend="gatha1"> Sugatorasi <pb ed="V" n="0.0104" /> sambhūto, sucidhammasirindharo;</p>

<p rend="gathalast">Paṭipāditasampatto, dhammasāsanasevito.</p>

<p rend="hangnum" n="1142"><hi rend="paranum">1142</hi><hi rend="dot">.</hi></p>

<p rend="gatha1"> Bhayabheravanissaṅgo, jinatejānupālito;</p>

<p rend="gathalast">Moneyyapathasañcāro, sugatovādabhājano.</p>

<p rend="hangnum" n="1143"><hi rend="paranum">1143</hi><hi rend="dot">.</hi></p>

<p rend="gatha1"> Appamādaparittāṇo, sīlālaṅkārabhūsito;</p>

<p rend="gathalast">Cetosamādhisannaddho, paññāyudhasamujjalo.</p>

<p rend="hangnum" n="1144"><hi rend="paranum">1144</hi><hi rend="dot">.</hi></p>

<p rend="gatha1"> Ujumaggamadhiṭṭhāya, mārakāyappadālano;</p>

<p rend="gathalast">Aparājitasaṅgāmo, lalitodātavikkamo.</p>

<p rend="hangnum" n="1145"><hi rend="paranum">1145</hi><hi rend="dot">.</hi></p>

<p rend="gatha1"> Maccudheyyamatikkanto, bodhidhammappatiṭṭhito;</p>

<p rend="gathalast">Chaḷābhiññābalappatto, samārādhitasāsano.</p>

<p rend="hangnum" n="1146"><hi rend="paranum">1146</hi><hi rend="dot">.</hi></p>

<p rend="gatha1"> Anubodhimanuppatto, pabhinnapaṭisambhido;</p>

<p rend="gathalast">Sāmaññapāramippatto, toseti jinamānasaṃ.</p>

<p rend="hangnum" n="1147"><hi rend="paranum">1147</hi><hi rend="dot">.</hi></p>

<p rend="gatha1"> Nekākāravarūpeto, nānāsampattiphullito;</p>

<p rend="gathalast">Vipattipathanittiṇṇo, abhibuddhiparāyaṇo.</p>

<p rend="hangnum" n="1148"><hi rend="paranum">1148</hi><hi rend="dot">.</hi></p>

<p rend="gatha1"> Āhuneyyo <pb ed="M" n="0.0098" /> pāhuneyyo,</p>

<p rend="gatha2">Dakkhiṇeyyo sudullabho;</p>

<p rend="gatha3">Sadevakassa lokassa,</p>

<p rend="gathalast">Puññakkhettamanuttaraṃ.</p>

<p rend="hangnum" n="1149"><hi rend="paranum">1149</hi><hi rend="dot">.</hi></p>

<p rend="gatha1"> Yattha suddhimhi niddose, saddhābījaṃ patiṭṭhitaṃ;</p>

<p rend="gathalast">Accantaṃ paripāceti, sampattiphalamuttamaṃ.</p>

<p rend="hangnum" n="1150"><hi rend="paranum">1150</hi><hi rend="dot">.</hi></p>

<p rend="gatha1"> Yaṃ phalaṃ paribhuñjantā, vimuttirasasevanaṃ;</p>

<p rend="gathalast">Accantasukhitā dhīrā, bhavanti ajarāmarā.</p>

<p rend="hangnum" n="1151"><hi rend="paranum">1151</hi><hi rend="dot">.</hi></p>

<p rend="gatha1"> Taṃ phalaṃ patthayantena, <hi rend="bold">saṅghānussatibhāvanā</hi>;</p>

<p rend="gathalast">Bhāvetabbā paniccevamiti bhāsanti paṇḍitā.</p>

<p rend="hangnum" n="1152"><hi rend="paranum">1152</hi><hi rend="dot">.</hi></p>

<p rend="gatha1"> Pañcasīlaṃ <pb ed="V" n="0.0105" /> dasasīlaṃ, pātimokkhamuposathaṃ;</p>

<p rend="gathalast">Cātupārisuddhisīlaṃ, dhutaṅgaparivāritaṃ.</p>

<p rend="hangnum" n="1153"><hi rend="paranum">1153</hi><hi rend="dot">.</hi></p>

<p rend="gatha1"> Evametesu yaṃ kiñci, samādāya rahogato;</p>

<p rend="gathalast">Tamānisaṃsaṃ guṇato, phalato ca vicintaye.</p>

<p rend="hangnum" n="1154"><hi rend="paranum">1154</hi><hi rend="dot">.</hi></p>

<p rend="gatha1"> Ādi cetaṃ patiṭṭhā ca, mukhaṃ pamukhamuttamaṃ;</p>

<p rend="gathalast">Mūlaṃ kusaladhammānaṃ, pabhavaṃ paṭipattiyā.</p>

<p rend="hangnum" n="1155"><hi rend="paranum">1155</hi><hi rend="dot">.</hi></p>

<p rend="gatha1"> Sāsanotaraṇadvāraṃ, titthaṃ saddhammavāpiyā;</p>

<p rend="gathalast">Pārisuddhipadaṭṭhānaṃ, maggo khemantapāpako.</p>

<p rend="hangnum" n="1156"><hi rend="paranum">1156</hi><hi rend="dot">.</hi></p>

<p rend="gatha1"> Sādhu sikkhāsamādānaṃ, bāhusaccavibhūsanaṃ;</p>

<p rend="gathalast">Ariyācāracāritta-mavaṇṇamalavajjanaṃ.</p>

<p rend="hangnum" n="1157"><hi rend="paranum">1157</hi><hi rend="dot">.</hi></p>

<p rend="gatha1"> Kulaputtaalaṅkāro, pāpajallapavāhanaṃ;</p>

<p rend="gathalast">Anapāyi sugandhañca, mahāpurisasevitaṃ.</p>

<p rend="hangnum" n="1158"><hi rend="paranum">1158</hi><hi rend="dot">.</hi></p>

<p rend="gatha1"> Pacchānutāpaharaṇaṃ, pītipāmojjavaḍḍhanaṃ;</p>

<p rend="gathalast">Nekkhammabhāvanopetaṃ, pabbajjāvesasobhanaṃ.</p>

<p rend="hangnum" n="1159"><hi rend="paranum">1159</hi><hi rend="dot">.</hi></p>

<p rend="gatha1"> Sopānaṃ saggalokassa, daḷhāpāyavidhānakaṃ;</p>

<p rend="gathalast">Anupaddavasampatti, samatthaguṇasūdanī.</p>

<p rend="hangnum" n="1160"><hi rend="paranum">1160</hi><hi rend="dot">.</hi></p>

<p rend="gatha1"> Klesapañjaravicchedi <pb ed="M" n="0.0099" />, vipattipathavāraṇaṃ;</p>

<p rend="gathalast">Sotthikammasamuṭṭhānaṃ, asādhāraṇamaṅgalaṃ.</p>

<p rend="hangnum" n="1161"><hi rend="paranum">1161</hi><hi rend="dot">.</hi></p>

<p rend="gatha1"> ‘‘Suladdhā vata me laddhā, saddhā sugatasāsane;</p>

<p rend="gathalast">Sīlaṃ me yassa kalyāṇaṃ, parisuddhamakhaṇḍitaṃ.</p>

<p rend="hangnum" n="1162"><hi rend="paranum">1162</hi><hi rend="dot">.</hi></p>

<p rend="gatha1"> ‘‘Dullabho vata me laddho,</p>

<p rend="gatha2">Mahālābho anappako;</p>

<p rend="gatha3">Yohamakkhalitācāro,</p>

<p rend="gathalast">Upaghātavivajjito.</p>

<p rend="hangnum" n="1163"><hi rend="paranum">1163</hi><hi rend="dot">.</hi></p>

<p rend="gatha1"> ‘‘Dhammaṅkuritasantāno <pb ed="V" n="0.0106" />, mūlajātosmi sāsane;</p>

<p rend="gathalast">Ujumaggaṃ samāruḷho, pihitā sabhayā disā.</p>

<p rend="hangnum" n="1164"><hi rend="paranum">1164</hi><hi rend="dot">.</hi></p>

<p rend="gatha1"> ‘‘Avañcā vata me jāti, āraddhā khaṇasampadā;</p>

<p rend="gathalast">Patiṭṭhitomhi saddhamme, saphalaṃ mama jīvitaṃ’’.</p>

<p rend="hangnum" n="1165"><hi rend="paranum">1165</hi><hi rend="dot">.</hi></p>

<p rend="gatha1"> Itthaṃ nānappakārena, cintento guṇamattano;</p>

<p rend="gathalast">Sīlakkhandhassa bhāveti, <hi rend="bold">sīlānussatibhāvanaṃ</hi>.</p>

<p rend="hangnum" n="1166"><hi rend="paranum">1166</hi><hi rend="dot">.</hi></p>

<p rend="gatha1"> Saddhāya sīlavantesu, datvā dānaṃ yathārahaṃ;</p>

<p rend="gathalast">Niddhotamalamacchero, vivitto tamanussare.</p>

<p rend="hangnum" n="1167"><hi rend="paranum">1167</hi><hi rend="dot">.</hi></p>

<p rend="gatha1"> Dānaṃ nidhānamanugaṃ, asādhāraṇamuttamaṃ;</p>

<p rend="gathalast">Avināsasukhādhānaṃ, accantaṃ sabbakāmadaṃ.</p>

<p rend="hangnum" n="1168"><hi rend="paranum">1168</hi><hi rend="dot">.</hi></p>

<p rend="gatha1"> Kopadāhopasamanaṃ, maccheramalasodhanaṃ;</p>

<p rend="gathalast">Pamādaniddāvuṭṭhānaṃ, lobhapāsavimocanaṃ.</p>

<p rend="hangnum" n="1169"><hi rend="paranum">1169</hi><hi rend="dot">.</hi></p>

<p rend="gatha1"> Cetovikāradamanaṃ, micchāmagganivāraṇaṃ;</p>

<p rend="gathalast">Vittilābhasukhassādo, vibhavodayamaṅgalaṃ.</p>

<p rend="hangnum" n="1170"><hi rend="paranum">1170</hi><hi rend="dot">.</hi></p>

<p rend="gatha1"> Saddhādiguṇavodānaṃ, ajjhāsayavikāsanaṃ;</p>

<p rend="gathalast">Satācāraparikkhāro, tanucetovibhūsanaṃ.</p>

<p rend="hangnum" n="1171"><hi rend="paranum">1171</hi><hi rend="dot">.</hi></p>

<p rend="gatha1"> Appamaññāpadaṭṭhānaṃ, appameyyena vaṇṇitaṃ;</p>

<p rend="gathalast">Mahāpurisacārittaṃ, sapadānaṃ mahesinā.</p>

<p rend="hangnum" n="1172"><hi rend="paranum">1172</hi><hi rend="dot">.</hi></p>

<p rend="gatha1"> Dhammādhigatabhogānaṃ <pb ed="M" n="0.0100" />, sārādānamanuttaraṃ;</p>

<p rend="gathalast">Mahattādhigamūpāyaṃ, lokasantatikāraṇaṃ.</p>

<p rend="hangnum" n="1173"><hi rend="paranum">1173</hi><hi rend="dot">.</hi></p>

<p rend="gatha1"> Atthakārī ca sammāhaṃ, pariccāgasamāyuto;</p>

<p rend="gathalast">Attano ca paresañca, hitāya paṭipannakā.</p>

<p rend="hangnum" n="1174"><hi rend="paranum">1174</hi><hi rend="dot">.</hi></p>

<p rend="gatha1"> Ujumaddavacittosmi, kālussiyavinissaṭo;</p>

<p rend="gathalast">Pāpasaṃklesavimukho, pāṇabhūtānukampako.</p>

<p rend="hangnum" n="1175"><hi rend="paranum">1175</hi><hi rend="dot">.</hi></p>

<p rend="gatha1"> Sīlavantapatiṭṭhosmi <pb ed="V" n="0.0107" />, kapaṇānaṃ parāyaṇo;</p>

<p rend="gathalast">Buddhasāsanupaṭṭhāko, ñātimittopajīviko.</p>

<p rend="hangnum" n="1176"><hi rend="paranum">1176</hi><hi rend="dot">.</hi></p>

<p rend="gatha1"> Dānavossaggasammukho,</p>

<p rend="gatha2">Saṃvibhāgarato sukhī;</p>

<p rend="gatha3">Kapparukkhova phalito,</p>

<p rend="gathalast">Jāto lokābhivaḍḍhiyā.</p>

<p rend="hangnum" n="1177"><hi rend="paranum">1177</hi><hi rend="dot">.</hi></p>

<p rend="gatha1"> Pihitāpāyamaggosmi, maggadvāramapārutaṃ;</p>

<p rend="gathalast">Sampattā sabbasampatti, daliddassa manāpikaṃ.</p>

<p rend="hangnum" n="1178"><hi rend="paranum">1178</hi><hi rend="dot">.</hi></p>

<p rend="gatha1"> ‘‘Saṃsāraddhānapātheyyaṃ, sabbadukkhavinodanaṃ;</p>

<p rend="gathalast">Subandhaṃ mama sabbattha, gahito ca kaṭaggaho’’.</p>

<p rend="hangnum" n="1179"><hi rend="paranum">1179</hi><hi rend="dot">.</hi></p>

<p rend="gatha1"> Evaṃ dānaguṇaṃ nānappakārena vicintayaṃ;</p>

<p rend="gathalast">Bhāveti dāyakoyogī, <hi rend="bold">cāgānussatibhāvanaṃ</hi>.</p>

<p rend="hangnum" n="1180"><hi rend="paranum">1180</hi><hi rend="dot">.</hi></p>

<p rend="gatha1"> Saddhaṃ sīlaṃ sutaṃ cāgaṃ, paññaṃ paṇḍitajātiko;</p>

<p rend="gathalast">Sampādayitvā saddhamme, devatāyo anussare.</p>

<p rend="hangnum" n="1181"><hi rend="paranum">1181</hi><hi rend="dot">.</hi></p>

<p rend="gatha1"> Cātumahārājikā ca, tāvatiṃsā ca yāmakā;</p>

<p rend="gathalast">Tusitā ceva nimmānaratino vasavattino.</p>

<p rend="hangnum" n="1182"><hi rend="paranum">1182</hi><hi rend="dot">.</hi></p>

<p rend="gatha1"> Taduttariñca ye devā, dibbakāyamadhiṭṭhitā;</p>

<p rend="gathalast">Tepi saddhādidhammesu, cirakālaṃ patiṭṭhitā.</p>

<p rend="hangnum" n="1183"><hi rend="paranum">1183</hi><hi rend="dot">.</hi></p>

<p rend="gatha1"> Susamāhitasaṅkappā, dānasīladhurandharā;</p>

<p rend="gathalast">Dhammamaggamadhiṭṭhāya, hirottappapurakkhatā.</p>

<p rend="hangnum" n="1184"><hi rend="paranum">1184</hi><hi rend="dot">.</hi></p>

<p rend="gatha1"> Taṃ <pb ed="M" n="0.0101" /> lokamupapannāse, sassirīkaṃ parāyaṇaṃ;</p>

<p rend="gathalast">Iddhimanto jutimanto, vaṇṇavanto yasassino.</p>

<p rend="hangnum" n="1185"><hi rend="paranum">1185</hi><hi rend="dot">.</hi></p>

<p rend="gatha1"> Dibbasampattisampattā, nānābhogasamappitā;</p>

<p rend="gathalast">Pālento dīghamaddhānaṃ, anubhonti mahāsukhaṃ.</p>

<p rend="hangnum" n="1186"><hi rend="paranum">1186</hi><hi rend="dot">.</hi></p>

<p rend="gatha1"> Te <pb ed="V" n="0.0108" /> sabbepi ca mayhampi, vijjanti anupāyino;</p>

<p rend="gathalast">Saddhādikusalā dhammā, devadhammāti vissutā.</p>

<p rend="hangnum" n="1187"><hi rend="paranum">1187</hi><hi rend="dot">.</hi></p>

<p rend="gatha1"> Saddhammaguṇasampatti-dātā maṅgalanāyikā;</p>

<p rend="gathalast">Dullabhāpi ca me laddhā, saddhā sugatasāsane.</p>

<p rend="hangnum" n="1188"><hi rend="paranum">1188</hi><hi rend="dot">.</hi></p>

<p rend="gatha1"> Vajjopavādarahito, pāpakammaparammukho;</p>

<p rend="gathalast">Parisuddhasamācāro, pasannāmalacetano.</p>

<p rend="hangnum" n="1189"><hi rend="paranum">1189</hi><hi rend="dot">.</hi></p>

<p rend="gatha1"> Niccamohitasotosmi,</p>

<p rend="gatha2">Tathāgatasubhāsite;</p>

<p rend="gatha3">Sutabhājanabhūto ca,</p>

<p rend="gathalast">Satimā susamāhito.</p>

<p rend="hangnum" n="1190"><hi rend="paranum">1190</hi><hi rend="dot">.</hi></p>

<p rend="gatha1"> Maccheramalanittiṇṇo, lobhakkhandhavimuccito;</p>

<p rend="gathalast">Opānabhūto lokasmiṃ, vissaṭṭhasukhayācano.</p>

<p rend="hangnum" n="1191"><hi rend="paranum">1191</hi><hi rend="dot">.</hi></p>

<p rend="gatha1"> Vatthuttayamahatte ca, hitāhitavinicchaye;</p>

<p rend="gathalast">Paññā vatthusabhāve ca, tikhiṇā mama vattati.</p>

<p rend="hangnum" n="1192"><hi rend="paranum">1192</hi><hi rend="dot">.</hi></p>

<p rend="gatha1"> Samārādhitasaddhammo, katapuññamahussavo;</p>

<p rend="gathalast">Devadhammasamiddhosmi, kalyāṇacaritākaro.</p>

<p rend="hangnum" n="1193"><hi rend="paranum">1193</hi><hi rend="dot">.</hi></p>

<p rend="gatha1"> Devatāhi samānohaṃ, guṇālaṅkārabhūsito;</p>

<p rend="gathalast">Hatthapattā ca deviddhi, nipphannā dibbasampadā.</p>

<p rend="hangnum" n="1194"><hi rend="paranum">1194</hi><hi rend="dot">.</hi></p>

<p rend="gatha1"> Devasāmaññamiccevaṃ, cintento guṇamattano;</p>

<p rend="gathalast">Bhāveti guṇasampanno, <hi rend="bold">devatānussatiṃ</hi> paraṃ.</p>

<p rend="hangnum" n="1195"><hi rend="paranum">1195</hi><hi rend="dot">.</hi></p>

<p rend="gatha1"> Jātidhammā jarābyādhisokopāyāsabhañjite;</p>

<p rend="gathalast">Anicce dukkhenatte ca, nibbinnopadhisambhave.</p>

<p rend="hangnum" n="1196"><hi rend="paranum">1196</hi><hi rend="dot">.</hi></p>

<p rend="gatha1"> Virāgo <pb ed="M" n="0.0102" /> ca nirodho ca, cāgo mutti anālayo;</p>

<p rend="gathalast">Yoyamādānanissaggo, nibbānamiti vuccati.</p>

<p rend="hangnum" n="1197"><hi rend="paranum">1197</hi><hi rend="dot">.</hi></p>

<p rend="gatha1"> Upasantamidaṃ <pb ed="V" n="0.0109" /> ṭhānamiti cinteti paṇḍito;</p>

<p rend="gathalast">Anupādānasaṃkliṭṭhamasaṅkhāramanāsavaṃ.</p>

<p rend="hangnum" n="1198"><hi rend="paranum">1198</hi><hi rend="dot">.</hi></p>

<p rend="gatha1"> Appamāṇaṃ paṇītañca, sivaṃ paramamaccutaṃ;</p>

<p rend="gathalast">Anantaguṇamaccanta-mavikāramanāmayaṃ.</p>

<p rend="hangnum" n="1199"><hi rend="paranum">1199</hi><hi rend="dot">.</hi></p>

<p rend="gatha1"> Khemaṃ taṃ pārimatīra-mahāyanakaraṃ paraṃ;</p>

<p rend="gathalast">Tāṇaṃ leṇañca dīpañca, patiṭṭhānaṃ parāyaṇaṃ.</p>

<p rend="hangnum" n="1200"><hi rend="paranum">1200</hi><hi rend="dot">.</hi></p>

<p rend="gatha1"> Vaṭṭānubandhavicchedo, bhavataṇhāvisosanaṃ;</p>

<p rend="gathalast">Sabbūpadhisamugghāto, dukkhanibbāpanaṃ sukhaṃ.</p>

<p rend="hangnum" n="1201"><hi rend="paranum">1201</hi><hi rend="dot">.</hi></p>

<p rend="gatha1"> Sabbapāpavināsoyaṃ, sabbaklesavisodhanaṃ;</p>

<p rend="gathalast">Sokopāyāsasantāpabhayabheravamocanaṃ.</p>

<p rend="hangnum" n="1202"><hi rend="paranum">1202</hi><hi rend="dot">.</hi></p>

<p rend="gatha1"> Palibodhasamucchedo, papañcaviniveṭhanaṃ;</p>

<p rend="gathalast">Sabbasaṅkhārasamatho, sabbalokavinissaṭo.</p>

<p rend="hangnum" n="1203"><hi rend="paranum">1203</hi><hi rend="dot">.</hi></p>

<p rend="gatha1"> Pārisuddhikarā dhātu, bhavanissaraṇaṃ padaṃ;</p>

<p rend="gathalast">Uttamāriyasampatti, anomamamataṃ padaṃ.</p>

<p rend="hangnum" n="1204"><hi rend="paranum">1204</hi><hi rend="dot">.</hi></p>

<p rend="gatha1"> Sabbathā bhaddamatulaṃ, nibbānamiti passato;</p>

<p rend="gathalast"><hi rend="bold">Upasamānussatī</hi>ti, bhāvanāyaṃ pavuccati.</p>

<p rend="hangnum" n="1205"><hi rend="paranum">1205</hi><hi rend="dot">.</hi></p>

<p rend="gatha1"> Sattānussatimiccevaṃ, bhāvento pana paṇḍito;</p>

<p rend="gathalast">Pāmojjabahulo hoti, pasanno buddhasāsane.</p>

<p rend="hangnum" n="1206"><hi rend="paranum">1206</hi><hi rend="dot">.</hi></p>

<p rend="gatha1"> Paṭipassaddhadaratha-mupacārasamādhinā;</p>

<p rend="gathalast">Samādhiyati cittañca, parisuddhamanāmayaṃ.</p>

<p rend="hangnum" n="1207"><hi rend="paranum">1207</hi><hi rend="dot">.</hi></p>

<p rend="gatha1"> Bhāvanāmayametañca, katvā puññamanappakaṃ;</p>

<p rend="gathalast">Vāsanāgatisampatti-bhogabhāgīti vuccati.</p>

<p rend="hangnum" n="1208"><hi rend="paranum">1208</hi><hi rend="dot">.</hi></p>

<p rend="gatha1"> Upanissayasampanno, patvā nibbedhamuttamaṃ;</p>

<p rend="gathalast">Diṭṭheva dhamme dukkhaggiṃ, nibbāpeti anāsavo.</p>

<p rend="hangnum" n="1209"><hi rend="paranum">1209</hi><hi rend="dot">.</hi></p>

<p rend="gatha1"> Lokappavatti <pb ed="M" n="0.0103" /><pb ed="V" n="0.0110" /> cintetvā, maraṇānussatiṃ pana;</p>

<p rend="gathalast">Bhāveyya sakamaccantaṃ, cintento maraṇaṃ kathaṃ.</p>

<p rend="hangnum" n="1210"><hi rend="paranum">1210</hi><hi rend="dot">.</hi></p>

<p rend="gatha1"> Animittamanaññātaṃ, maccānamidha jīvitaṃ;</p>

<p rend="gathalast">Kasirañca parittañca, tañca dukkhena saṃyutaṃ.</p>

<p rend="hangnum" n="1211"><hi rend="paranum">1211</hi><hi rend="dot">.</hi></p>

<p rend="gatha1"> Appodakamhi maccheva, bandhamāne rudammukhe;</p>

<p rend="gathalast">Maccu gacchati ādāya, pekkhamāne mahājane.</p>

<p rend="hangnum" n="1212"><hi rend="paranum">1212</hi><hi rend="dot">.</hi></p>

<p rend="gatha1"> Purakkhatvāva maraṇaṃ, jāyanti paṭisandhiyaṃ;</p>

<p rend="gathalast">Jātā puna marissanti, evaṃdhammā hi pāṇino.</p>

<p rend="hangnum" n="1213"><hi rend="paranum">1213</hi><hi rend="dot">.</hi></p>

<p rend="gatha1"> Yamekarattiṃ paṭhamaṃ, gabbhe vasati mānavo;</p>

<p rend="gathalast">Abbhuṭṭhitova so yāti, sa gacchaṃ na nivattati.</p>

<p rend="hangnum" n="1214"><hi rend="paranum">1214</hi><hi rend="dot">.</hi></p>

<p rend="gatha1"> Sattā maranti gabbhepi, jāyamānā ca dārakā;</p>

<p rend="gathalast">Kumārā yobbanappattā, balappattā mahattarā.</p>

<p rend="hangnum" n="1215"><hi rend="paranum">1215</hi><hi rend="dot">.</hi></p>

<p rend="gatha1"> Athāvassaṃ maranteva, jiṇṇā daṇḍaparāyaṇā;</p>

<p rend="gathalast">Sūrā puññabalatthāmā, nānābyādhinipīḷitā.</p>

<p rend="hangnum" n="1216"><hi rend="paranum">1216</hi><hi rend="dot">.</hi></p>

<p rend="gatha1"> Ajja suveti maraṇaṃ, pariyesati pāṇino;</p>

<p rend="gathalast">Senā yuddhapayātāva, sabbe maccubhayākulā.</p>

<p rend="hangnum" n="1217"><hi rend="paranum">1217</hi><hi rend="dot">.</hi></p>

<p rend="gatha1"> Sattāratanalaṅkārā, caturiddhisamuggatā;</p>

<p rend="gathalast">Cakkavattī mahātejā, rājamaṇḍalasobhino.</p>

<p rend="hangnum" n="1218"><hi rend="paranum">1218</hi><hi rend="dot">.</hi></p>

<p rend="gatha1"> Kappuṭṭhānamahāvātā, pātitāva mahāsilā;</p>

<p rend="gathalast">Patanti maccuvikkhittā, paro cetāna mānavā.</p>

<p rend="hangnum" n="1219"><hi rend="paranum">1219</hi><hi rend="dot">.</hi></p>

<p rend="gatha1"> Yepi dīghāyukā devā, vaṇṇavantā mahiddhikā;</p>

<p rend="gathalast">Ānubhāvabalappattā, mahābhogasukhedhino.</p>

<p rend="hangnum" n="1220"><hi rend="paranum">1220</hi><hi rend="dot">.</hi></p>

<p rend="gatha1"> Tepi maccusamuddhattā, bhavanti bhayasaṃkulā;</p>

<p rend="gathalast">Verambhakkhittapakkhīva, mādisesu kathāva kā.</p>

<p rend="hangnum" n="1221"><hi rend="paranum">1221</hi><hi rend="dot">.</hi></p>

<p rend="gatha1"> Accantarāyabahulo <pb ed="V" n="0.0111" />, maraṇāhitasambhavo;</p>

<p rend="gathalast">Niccaṃ cakkasamāruḷho, lokoyaṃ parivattati.</p>

<p rend="hangnum" n="1222"><hi rend="paranum">1222</hi><hi rend="dot">.</hi></p>

<p rend="gatha1"> Etthantare <pb ed="M" n="0.0104" /> maraṇassa, vemajjhe mama vattato;</p>

<p rend="gathalast">Assāsepi avissaṭṭhe, jīvikā ce kathāva kā.</p>

<p rend="hangnum" n="1223"><hi rend="paranum">1223</hi><hi rend="dot">.</hi></p>

<p rend="gatha1"> Accheraṃ vata lokasmiṃ, khaṇamattampi jīvitaṃ;</p>

<p rend="gathalast">Nissitopaddavaṭṭhāne, mahābyasanapīḷite.</p>

<p rend="hangnum" n="1224"><hi rend="paranum">1224</hi><hi rend="dot">.</hi></p>

<p rend="gatha1"> Addhuvaṃ jīvitaṃ nicca-maccantaṃ maraṇaṃ mama;</p>

<p rend="gathalast">Sabhāvo maraṇanteva, viseso pana jīvitaṃ.</p>

<p rend="hangnum" n="1225"><hi rend="paranum">1225</hi><hi rend="dot">.</hi></p>

<p rend="gatha1"> Atthamārabbha gacchanto, ādiccova nabhantare;</p>

<p rend="gathalast">Maraṇāyābhidhāvanto, vihāyāmi suve suve.</p>

<p rend="hangnum" n="1226"><hi rend="paranum">1226</hi><hi rend="dot">.</hi></p>

<p rend="gatha1"> Vajjhappatto mahācoro,</p>

<p rend="gatha2">Niyyātāghātanaṃ yathā;</p>

<p rend="gatha3">Maraṇāya payātohaṃ,</p>

<p rend="gathalast">Tathevamanivattiyo.</p>

<p rend="hangnum" n="1227"><hi rend="paranum">1227</hi><hi rend="dot">.</hi></p>

<p rend="gatha1"> Ambujova vaṅkaghasto, tāṇaleṇavivajjito;</p>

<p rend="gathalast">Niccaṃ maccuvasaṃ yanto, vissaṭṭho kimahaṃ care.</p>

<p rend="hangnum" n="1228"><hi rend="paranum">1228</hi><hi rend="dot">.</hi></p>

<p rend="gatha1"> Ko me hāso kimānando,</p>

<p rend="gatha2">Kimahaṃ mohapāruto;</p>

<p rend="gatha3">Madappamādavikkhitto,</p>

<p rend="gathalast">Vicarāmi niraṅkuso?</p>

<p rend="hangnum" n="1229"><hi rend="paranum">1229</hi><hi rend="dot">.</hi></p>

<p rend="gatha1"> Handāhamārabhissāmi, sammāsambuddhasāsane;</p>

<p rend="gathalast">Ātāpī pahitatto ca, hirottappasamāhito.</p>

<p rend="hangnum" n="1230"><hi rend="paranum">1230</hi><hi rend="dot">.</hi></p>

<p rend="gatha1"> Paṭipattiparo hutvā, pāpadhammaniraṅkato;</p>

<p rend="gathalast">Nibbāpayāmi accantaṃ, sabbadukkhahutāvahaṃ.</p>

<p rend="hangnum" n="1231"><hi rend="paranum">1231</hi><hi rend="dot">.</hi></p>

<p rend="gatha1"> Itthaṃ <pb ed="V" n="0.0112" /> panattano yogī, maraṇaṃ paṭicintayaṃ;</p>

<p rend="gathalast"><hi rend="bold">Maraṇānussatiṃ</hi> nāma, bhāvetīti pavuccati.</p>

<p rend="hangnum" n="1232"><hi rend="paranum">1232</hi><hi rend="dot">.</hi></p>

<p rend="gatha1"> Tadetaṃ <pb ed="M" n="0.0105" /> pana bhāvetvā, upacārasamāhito;</p>

<p rend="gathalast">Nibbedabahulo hoti, appamādadhurandharo.</p>

<p rend="hangnum" n="1233"><hi rend="paranum">1233</hi><hi rend="dot">.</hi></p>

<p rend="gatha1"> Micchādhammaṃ virājetvā, nandirāganirālayo;</p>

<p rend="gathalast">Sabbāsavaparikkhīṇo, pappoti amataṃ padaṃ.</p>

<p rend="hangnum" n="1234"><hi rend="paranum">1234</hi><hi rend="dot">.</hi></p>

<p rend="gatha1"> Gahetvā pana medhāvī, dvattiṃsākārabhāvanaṃ;</p>

<p rend="gathalast">Kareyya tāva pacchā ve, anupubbamabhiṇhaso.</p>

<p rend="hangnum" n="1235"><hi rend="paranum">1235</hi><hi rend="dot">.</hi></p>

<p rend="gatha1"> Kesā lomā nakhā dantā, taco maṃsaṃ nahāru ca;</p>

<p rend="gathalast">Aṭṭhi ca miñja vakkaṃ ca, hadayaṃ yakanaṃ tathā.</p>

<p rend="hangnum" n="1236"><hi rend="paranum">1236</hi><hi rend="dot">.</hi></p>

<p rend="gatha1"> Kilomaṃ pihaka papphāsaṃ, antaṃ guṇamudariyaṃ;</p>

<p rend="gathalast">Matthaluṅgaṃ karīsañca, pittaṃ semhamathāparaṃ.</p>

<p rend="hangnum" n="1237"><hi rend="paranum">1237</hi><hi rend="dot">.</hi></p>

<p rend="gatha1"> Pubbo ca lohitaṃ sedo,</p>

<p rend="gatha2">Medo assu vasātha vā;</p>

<p rend="gatha3">Kheḷo siṅghāṇikā ceva,</p>

<p rend="gathalast">Lasikā muttamiccapi.</p>

<p rend="hangnum" n="1238"><hi rend="paranum">1238</hi><hi rend="dot">.</hi></p>

<p rend="gatha1"> Ghanabandhasubhākāra-vipallāsānusārinaṃ;</p>

<p rend="gathalast">Yathābhūtāvabodhāya, vibhattāva mahesinā.</p>

<p rend="hangnum" n="1239"><hi rend="paranum">1239</hi><hi rend="dot">.</hi></p>

<p rend="gatha1"> Kāye bāttiṃsa koṭṭhāsā,</p>

<p rend="gatha2">Kuṇapāva samussitā;</p>

<p rend="gatha3">Sāragayhūpagāpetā,</p>

<p rend="gathalast">Dhikkatā dhīrahīḷitā.</p>

<p rend="hangnum" n="1240"><hi rend="paranum">1240</hi><hi rend="dot">.</hi></p>

<p rend="gatha1"> Asubhāva paṭikkūlā, jegucchā sucivajjitā;</p>

<p rend="gathalast">Ninditā cakkhumantehi, andhabālopalāḷitā.</p>

<p rend="hangnum" n="1241"><hi rend="paranum">1241</hi><hi rend="dot">.</hi></p>

<p rend="gatha1"> Vicittachavisañchannā <pb ed="V" n="0.0113" />, tacabhattasamohitā;</p>

<p rend="gathalast">Parissavaparikliṭṭhā, kuthitā pūtigandhitā.</p>

<p rend="hangnum" n="1242"><hi rend="paranum">1242</hi><hi rend="dot">.</hi></p>

<p rend="gatha1"> Dhoviyantāpi <pb ed="M" n="0.0106" /> satataṃ, ajahantā malassavaṃ;</p>

<p rend="gathalast">Sugandhānuvilittāpi, duggandhapariṇāmino.</p>

<p rend="hangnum" n="1243"><hi rend="paranum">1243</hi><hi rend="dot">.</hi></p>

<p rend="gatha1"> Ahaṃkāramamattena, vissaṭṭhasukhasaṅgahā;</p>

<p rend="gathalast">Saṅghāṭaghanasambaddhā, sammohenti mahājanaṃ.</p>

<p rend="hangnum" n="1244"><hi rend="paranum">1244</hi><hi rend="dot">.</hi></p>

<p rend="gatha1"> Chandarāgasamūpetā, yattha muḷhā puthujjanā;</p>

<p rend="gathalast">Sevanti visamaṃ ghoraṃ, caturāpāyabhāgino.</p>

<p rend="hangnum" n="1245"><hi rend="paranum">1245</hi><hi rend="dot">.</hi></p>

<p rend="gatha1"> Tattha cittaṃ virājetuṃ, paṭipanno yathākkamaṃ;</p>

<p rend="gathalast">Cetovibhāvanatthāya, koṭṭhāsesu vicakkhaṇo.</p>

<p rend="hangnum" n="1246"><hi rend="paranum">1246</hi><hi rend="dot">.</hi></p>

<p rend="gatha1"> Vacasā manasā ceva, yathāvuttānusārato;</p>

<p rend="gathalast">Anulomapaṭilomaṃ, sajjhāyitvā tato paraṃ.</p>

<p rend="hangnum" n="1247"><hi rend="paranum">1247</hi><hi rend="dot">.</hi></p>

<p rend="gatha1"> Vaṇṇasaṇṭhānadisato, vavatthapeyya paṇḍito;</p>

<p rend="gathalast">Tatokāsaparicchedā, paccekaṃ tu yathākkamaṃ.</p>

<p rend="hangnum" n="1248"><hi rend="paranum">1248</hi><hi rend="dot">.</hi></p>

<p rend="gatha1"> Vaṇṇasaṇṭhānagandhā ca,</p>

<p rend="gatha2">Āsayokāsato tato;</p>

<p rend="gatha3">Vibhāveyyāsubhākāra-</p>

<p rend="gathalast">Mekekasmiṃ tu pañcadhā.</p>

<p rend="hangnum" n="1249"><hi rend="paranum">1249</hi><hi rend="dot">.</hi></p>

<p rend="gatha1"> Dasadhābhogamiccevaṃ, katvā bhāvayato pana;</p>

<p rend="gathalast">Santibhūtā pakāsenti, rathacakkārasādisā.</p>

<p rend="hangnum" n="1250"><hi rend="paranum">1250</hi><hi rend="dot">.</hi></p>

<p rend="gatha1"> Hitvā appaguṇe tattha, gaṇhaṃ suppaguṇaṃ budho;</p>

<p rend="gathalast">Appanaṃ paṭibhāgañca, pappotekekavatthusu.</p>

<p rend="hangnum" n="1251"><hi rend="paranum">1251</hi><hi rend="dot">.</hi></p>

<p rend="gatha1"> Asubhākāramārabbha, bhāvanā ce pavattati;</p>

<p rend="gathalast">Kammaṭṭhānaṃ paṭikkūlaṃ, paṭhamajjhānikaṃ siyā.</p>

<p rend="hangnum" n="1252"><hi rend="paranum">1252</hi><hi rend="dot">.</hi></p>

<p rend="gatha1"> Nīlādivaṇṇamārabbha, paṭibhāgo yadā tadā;</p>

<p rend="gathalast">Nīlādikasiṇaṃ hutvā, pañcakajjhānikaṃ bhave.</p>

<p rend="hangnum" n="1253"><hi rend="paranum">1253</hi><hi rend="dot">.</hi></p>

<p rend="gatha1"> Lakkhaṇākāramārabbha <pb ed="V" n="0.0114" />, cintanā ce pavattati;</p>

<p rend="gathalast">Vipassanākammaṭṭhāna-miti bhāsanti paṇḍitā.</p>

<p rend="hangnum" n="1254"><hi rend="paranum">1254</hi><hi rend="dot">.</hi></p>

<p rend="gatha1"> Tidhā <pb ed="M" n="0.0107" /> pabhedamiccevaṃ, bhāvento puna buddhimā;</p>

<p rend="gathalast"><hi rend="bold">Kāyagatāsatiṃ</hi> nāma, bhāvetīti pavuccati.</p>

<p rend="hangnum" n="1255"><hi rend="paranum">1255</hi><hi rend="dot">.</hi></p>

<p rend="gatha1"> Soyamajjhattaṃ nibbinno, bahiddhā ca nirālayo;</p>

<p rend="gathalast">Ubbegabahulo yogī, pamādamativattati.</p>

<p rend="hangnum" n="1256"><hi rend="paranum">1256</hi><hi rend="dot">.</hi></p>

<p rend="gatha1"> Kāmabandhavinimutto, pāpā medhāvi nissaṭo;</p>

<p rend="gathalast">Sacchikatvāna sāmaññaṃ, amataṃ paribhuñjati.</p>

<p rend="hangnum" n="1257"><hi rend="paranum">1257</hi><hi rend="dot">.</hi></p>

<p rend="gatha1"><hi rend="bold">Ānāpānassatiṃ</hi> nāma, sammāsambuddhavaṇṇitaṃ;</p>

<p rend="gathalast">Kammaṭṭhānādhirājānaṃ, bhāvento pana paṇḍito.</p>

<p rend="hangnum" n="1258"><hi rend="paranum">1258</hi><hi rend="dot">.</hi></p>

<p rend="gatha1"> Appanañcopacārañca, samathañca vipassanaṃ;</p>

<p rend="gathalast">Lokuttaraṃ lokiyañca, sukhenevādhigacchati.</p>

<p rend="hangnum" n="1259"><hi rend="paranum">1259</hi><hi rend="dot">.</hi></p>

<p rend="gatha1"> Sukhumā nipuṇā tikkhā, paripakkā bale ṭhitā;</p>

<p rend="gathalast">Bodhipakkhiyadhammā ca, vodāyanti visesato.</p>

<p rend="hangnum" n="1260"><hi rend="paranum">1260</hi><hi rend="dot">.</hi></p>

<p rend="gatha1"> Kammaṭṭhāne tathā hettha, gaṇanā anubandhanā;</p>

<p rend="gathalast">Phusanā ṭhapanā ceva, sallakkhaṇavivaṭṭanā.</p>

<p rend="hangnum" n="1261"><hi rend="paranum">1261</hi><hi rend="dot">.</hi></p>

<p rend="gatha1"> Pārisuddhi tato pacchā, tesañca paṭipassanā;</p>

<p rend="gathalast">Iccevamaṭṭhadhā bhedā, mātikāyaṃ pakāsitā.</p>

<p rend="hangnum" n="1262"><hi rend="paranum">1262</hi><hi rend="dot">.</hi></p>

<p rend="gatha1"> Vibhattā satipaṭṭhāna-vasā soḷasadhā tato;</p>

<p rend="gathalast">Ānāpānappabhedena, bhinnā dvattiṃsadhā puna.</p>

<p rend="hangnum" n="1263"><hi rend="paranum">1263</hi><hi rend="dot">.</hi></p>

<p rend="gatha1"> Tameva pariyādāya, samathañca vipassanaṃ;</p>

<p rend="gathalast">Mahattavepullagataṃ, bhāveyya satimā kathaṃ.</p>

<p rend="hangnum" n="1264"><hi rend="paranum">1264</hi><hi rend="dot">.</hi></p>

<p rend="gatha1"> Ānāpānaṃ pariggayha, pavivitto rahogato;</p>

<p rend="gathalast">Gaṇeyya paṭhamaṃ tāva, nisinno sukhamāsane.</p>

<p rend="hangnum" n="1265"><hi rend="paranum">1265</hi><hi rend="dot">.</hi></p>

<p rend="gatha1"> Pañcannaṃ <pb ed="V" n="0.0115" /> na ṭhapetabbaṃ, heṭṭhā na dasatopari;</p>

<p rend="gathalast">Netabbamanupubbena, gaṇetabbamakhaṇḍitaṃ.</p>

<p rend="hangnum" n="1266"><hi rend="paranum">1266</hi><hi rend="dot">.</hi></p>

<p rend="gatha1"> Anto <pb ed="M" n="0.0108" /> bahi ca vikkhepa-makatvāna punappunaṃ;</p>

<p rend="gathalast">Phuṭṭhaṭṭhānamhi satimā, anubandheyya mānasaṃ.</p>

<p rend="hangnum" n="1267"><hi rend="paranum">1267</hi><hi rend="dot">.</hi></p>

<p rend="gatha1"> Nāsikaggottaroṭṭhe ca, katvābhogaṃ tatoparaṃ;</p>

<p rend="gathalast">Satatassāsasamphassaṃ, āvajjantassa yogino.</p>

<p rend="hangnum" n="1268"><hi rend="paranum">1268</hi><hi rend="dot">.</hi></p>

<p rend="gatha1"> Puthulaṃ vātha dīghaṃ vā, maṇḍalaṃ vātha vitthataṃ;</p>

<p rend="gathalast">Tārakādisamākāraṃ, nimittaṃ tattha jāyati.</p>

<p rend="hangnum" n="1269"><hi rend="paranum">1269</hi><hi rend="dot">.</hi></p>

<p rend="gatha1"> Cittaṃ samāhitaṃ hoti, upacārasamādhinā;</p>

<p rend="gathalast">Upaklesā pahiyyanti, paṭibhāge samuṭṭhite.</p>

<p rend="hangnum" n="1270"><hi rend="paranum">1270</hi><hi rend="dot">.</hi></p>

<p rend="gatha1"> Nimitte ṭhapayaṃ cittaṃ, tato pāpeti appanaṃ;</p>

<p rend="gathalast">Pañcajjhānavasenāyaṃ, samathe bhāvanānayo.</p>

<p rend="hangnum" n="1271"><hi rend="paranum">1271</hi><hi rend="dot">.</hi></p>

<p rend="gatha1"> Ārabhitvābhinivesa-mānāpāne punāparo;</p>

<p rend="gathalast">Ajjhattañca bahiddhā ca, tato tadanusārato.</p>

<p rend="hangnum" n="1272"><hi rend="paranum">1272</hi><hi rend="dot">.</hi></p>

<p rend="gatha1"> Bhūmidhamme yathābhūtaṃ, vipassitvā visārado;</p>

<p rend="gathalast">Appetānuttarajjhāna-mayaṃ suddhivipassanā.</p>

<p rend="hangnum" n="1273"><hi rend="paranum">1273</hi><hi rend="dot">.</hi></p>

<p rend="gatha1"> Ānāpānasamāpattiṃ, katvā pādakamuttaraṃ;</p>

<p rend="gathalast">Bhāventassa vasenāhu, nayaṃ soḷasadhā kathaṃ.</p>

<p rend="hangnum" n="1274"><hi rend="paranum">1274</hi><hi rend="dot">.</hi></p>

<p rend="gatha1"> Dīghamassāsapassāsā, rassaṃ vātha tathā dvayaṃ;</p>

<p rend="gathalast">Satimā matisampanno, paṭhamaṃ parigaṇhati.</p>

<p rend="hangnum" n="1275"><hi rend="paranum">1275</hi><hi rend="dot">.</hi></p>

<p rend="gatha1"> Ādimajjhāvasānaṃ tu, karonto viditaṃ tathā;</p>

<p rend="gathalast">Samāhito sabbakāya-paṭisaṃvedi sikkhati.</p>

<p rend="hangnum" n="1276"><hi rend="paranum">1276</hi><hi rend="dot">.</hi></p>

<p rend="gatha1"> Tato te eva saṅkhāre, passambhentoparūpari;</p>

<p rend="gathalast">Vutto passambhayaṃ kāyasaṅkhāraṃ sikkhatīti ca.</p>

<p rend="hangnum" n="1277"><hi rend="paranum">1277</hi><hi rend="dot">.</hi></p>

<p rend="gatha1"> Ānāpānasaticcevaṃ <pb ed="V" n="0.0116" />, kāyasaṅkhāranissitā;</p>

<p rend="gathalast">Kāyānupassanā nāma, catudhāpi ca bhāsitā.</p>

<p rend="hangnum" n="1278"><hi rend="paranum">1278</hi><hi rend="dot">.</hi></p>

<p rend="gatha1"> Sampayuttena <pb ed="M" n="0.0109" /> ñāṇena, pītimālambaṇena ca;</p>

<p rend="gathalast">Vipassanāya samathe, kubbanto pākaṭaṃ sukhaṃ.</p>

<p rend="hangnum" n="1279"><hi rend="paranum">1279</hi><hi rend="dot">.</hi></p>

<p rend="gatha1"> Vedanāsaññāsaṅkhāte, cittasaṅkhārake tathā;</p>

<p rend="gathalast">Pītādipaṭisaṃvedī, sikkhatīti pavuccati.</p>

<p rend="hangnum" n="1280"><hi rend="paranum">1280</hi><hi rend="dot">.</hi></p>

<p rend="gatha1"> Thūle te eva saṅkhāre, sametuṃ paribhāvayaṃ;</p>

<p rend="gathalast">Vutto ‘‘passambhayaṃ cittaṃ, saṅkhāraṃ sikkhatī’’ti ca.</p>

<p rend="hangnum" n="1281"><hi rend="paranum">1281</hi><hi rend="dot">.</hi></p>

<p rend="gatha1"> Tassā taṃtaṃmukhenettha, sampajjanavisesato;</p>

<p rend="gathalast">Vedanānupassanāya, catudhā samudīritā.</p>

<p rend="hangnum" n="1282"><hi rend="paranum">1282</hi><hi rend="dot">.</hi></p>

<p rend="gatha1"> Appento paccavekkhanto, bujjhanto ca pakāsitaṃ;</p>

<p rend="gathalast">Karonto mānasaṃ citta-paṭisaṃvedi sikkhati.</p>

<p rend="hangnum" n="1283"><hi rend="paranum">1283</hi><hi rend="dot">.</hi></p>

<p rend="gatha1"> Tamevābhippamodento, sappītikasamādhinā;</p>

<p rend="gathalast">‘‘Abhippamodayaṃ cittaṃ, sikkhatī’’ti pavuccati.</p>

<p rend="hangnum" n="1284"><hi rend="paranum">1284</hi><hi rend="dot">.</hi></p>

<p rend="gatha1"> Appanāyopacārena, tamevātha samādahaṃ;</p>

<p rend="gathalast">Yogī ‘‘samādahaṃ cittaṃ, sikkhatī’’ti pakāsito.</p>

<p rend="hangnum" n="1285"><hi rend="paranum">1285</hi><hi rend="dot">.</hi></p>

<p rend="gatha1"> Paccanīkehi vikkhambha-samucchedehi mocayaṃ;</p>

<p rend="gathalast">Tathā ‘‘vimocayaṃ cittaṃ, sikkhatī’’tipi bhāsito.</p>

<p rend="hangnum" n="1286"><hi rend="paranum">1286</hi><hi rend="dot">.</hi></p>

<p rend="gatha1"> Ānāpānaṃ pabhedāya, kammaṭṭhānaṃ yathārahaṃ;</p>

<p rend="gathalast">Cittānupassanā nāma, pavattāyaṃ catubbidhā.</p>

<p rend="hangnum" n="1287"><hi rend="paranum">1287</hi><hi rend="dot">.</hi></p>

<p rend="gatha1"> Vipassanāyaniccānu-gatattā hi visesato;</p>

<p rend="gathalast">Vipassanto aniccānu-passī sikkhati paṇḍito.</p>

<p rend="hangnum" n="1288"><hi rend="paranum">1288</hi><hi rend="dot">.</hi></p>

<p rend="gatha1"> Tato virāgānupassī, nibbinditvā virājayaṃ;</p>

<p rend="gathalast">Tathā nirodhānupassī, bhūmidhamme nirodhayaṃ.</p>

<p rend="hangnum" n="1289"><hi rend="paranum">1289</hi><hi rend="dot">.</hi></p>

<p rend="gatha1"> Pakkhandanapariccāgapaṭinissaggato <pb ed="V" n="0.0117" /> pana;</p>

<p rend="gathalast">Paṭinissaggānupassī, sikkhatīti pavuccati.</p>

<p rend="hangnum" n="1290"><hi rend="paranum">1290</hi><hi rend="dot">.</hi></p>

<p rend="gatha1"> Ānāpānamukheneva <pb ed="M" n="0.0110" />, bhūmidhammavipassanā;</p>

<p rend="gathalast">Dhammānupassanā nāma, bhāsitevaṃ catubbidhā.</p>

<p rend="hangnum" n="1291"><hi rend="paranum">1291</hi><hi rend="dot">.</hi></p>

<p rend="gatha1"> Iti soḷasadhākāraṃ, sikkhattayapatiṭṭhitaṃ;</p>

<p rend="gathalast">Catubbidhampi pūreti, satipaṭṭhānabhāvanaṃ.</p>

<p rend="hangnum" n="1292"><hi rend="paranum">1292</hi><hi rend="dot">.</hi></p>

<p rend="gatha1"> Pariggayha satiñceva-mussāhanto vipassanaṃ;</p>

<p rend="gathalast">Dvattiṃsākārabhedehi, satokārīti vuccati.</p>

<p rend="hangnum" n="1293"><hi rend="paranum">1293</hi><hi rend="dot">.</hi></p>

<p rend="gatha1"> Itthañca gaṇanādīhi, bhāvetvā samathaṃ tato;</p>

<p rend="gathalast">Vipassanādhivacanaṃ, katvā sallakkhaṇaṃ puna.</p>

<p rend="hangnum" n="1294"><hi rend="paranum">1294</hi><hi rend="dot">.</hi></p>

<p rend="gatha1"> Patvā vivaṭṭanāmaggaṃ, pārisuddhiphale ṭhito;</p>

<p rend="gathalast">Paccavekkhaṇasaṅkhātaṃ, pappoti satipassanaṃ.</p>

<p rend="hangnum" n="1295"><hi rend="paranum">1295</hi><hi rend="dot">.</hi></p>

<p rend="gatha1"> Ānāpānasaticcevamasesaṃ paripūritā;</p>

<p rend="gathalast">Sākāraṃ sappabhedañca, bhāvitāti pavuccati.</p>

<p rend="hangnum" n="1296"><hi rend="paranum">1296</hi><hi rend="dot">.</hi></p>

<p rend="gatha1"> Ānāpānasamādhimetamatulaṃ buddhāpadānuttamaṃ,</p>

<p rend="gatha2">Pāpaklesarajoharaṃ sukhamukhaṃ dukkhagginibbāpanaṃ;</p>

<p rend="gatha3">Bhāvetvā satisampajaññavipulā vikkhepaviddhaṃsakā,</p>

<p rend="gathalast">Pappontuttaramuttamāmatapadaṃ bodhittayabyāpakaṃ.</p>

<p rend="hangnum" n="1297"><hi rend="paranum">1297</hi><hi rend="dot">.</hi></p>

<p rend="gatha1"> Buddhaṃ dhammañca saṅghaṃ puthunanamahitaṃ suddhasīlaṃ sudānaṃ,</p>

<p rend="gatha2">Dhammaṭṭhā devatāyopasamatha maraṇaṃ kāyamānañcapānaṃ;</p>

<p rend="gatha3">Paññattārabbhayāyaṃ satisamavahitā bodhimaggodayāya,</p>

<p rend="gathalast">Sāyaṃ saddhammanettī sahitasivaguṇā sevitabbādarena.</p>

<p rend="centre">Iti nāmarūpaparicchede dasānussativibhāgo nāma</p>

<p rend="centre">Navamo paricchedo.</p>

<p rend="chapter">10. Dasamo paricchedo</p>

<p rend="title">Sesakammaṭṭhānavibhāgo</p>

<p rend="hangnum" n="1298"><hi rend="paranum">1298</hi><hi rend="dot">.</hi></p>

<p rend="gatha1"> Byāpādādīnavaṃ <pb ed="M" n="0.0111" /><pb ed="V" n="0.0118" /> disvā, khemabhāvañca khantiyaṃ;</p>

<p rend="gathalast">Appamaññā tu bhāvento, vineyya paṭighaṃ kathaṃ.</p>

<p rend="hangnum" n="1299"><hi rend="paranum">1299</hi><hi rend="dot">.</hi></p>

<p rend="gatha1"> Cetosantāpano kodho,</p>

<p rend="gatha2">Sampasādavikopano;</p>

<p rend="gatha3">Virūpabībhacchakaro,</p>

<p rend="gathalast">Mukhavaṇṇappadhaṃsano.</p>

<p rend="hangnum" n="1300"><hi rend="paranum">1300</hi><hi rend="dot">.</hi></p>

<p rend="gatha1"> Sīlakālussiyuppādo, cittavikkhepasambhavo;</p>

<p rend="gathalast">Paññāpajjotaviddhaṃsī, paṭipattivibandhako.</p>

<p rend="hangnum" n="1301"><hi rend="paranum">1301</hi><hi rend="dot">.</hi></p>

<p rend="gatha1"> Apāyekāyano maggo, pāpakaṇṭakabandhako;</p>

<p rend="gathalast">Dhammamaggasamucchedī, maggadvārapidhānako.</p>

<p rend="hangnum" n="1302"><hi rend="paranum">1302</hi><hi rend="dot">.</hi></p>

<p rend="gatha1"> Yasovaṇṇavisaṅkhāro, guṇamūlappabhañjako;</p>

<p rend="gathalast">Dukkhadhammasamodhāno, byasanopaddavākaro.</p>

<p rend="hangnum" n="1303"><hi rend="paranum">1303</hi><hi rend="dot">.</hi></p>

<p rend="gatha1"> Dunnimittamidaṃ jātaṃ, sabbasampattidhaṃsanaṃ;</p>

<p rend="gathalast">Dhūmaketusamuppādo, sabbalokavināsako.</p>

<p rend="hangnum" n="1304"><hi rend="paranum">1304</hi><hi rend="dot">.</hi></p>

<p rend="gatha1"> Sabbakalyāṇadhammānaṃ, avamaṅgalamuṭṭhitaṃ;</p>

<p rend="gathalast">Hitārambhasamugghātī, antarāyasamāgamo.</p>

<p rend="hangnum" n="1305"><hi rend="paranum">1305</hi><hi rend="dot">.</hi></p>

<p rend="gatha1"> Sabbākārapaṭikkūlaṃ, sabbaviddesakāraṇaṃ;</p>

<p rend="gathalast">Vipattimukhamuppannaṃ, amittajanapatthitaṃ.</p>

<p rend="hangnum" n="1306"><hi rend="paranum">1306</hi><hi rend="dot">.</hi></p>

<p rend="gatha1"> Sapattakaraṇaṃ <pb ed="V" n="0.0119" /> ghoraṃ, sabbānatthavidhāyakaṃ;</p>

<p rend="gathalast">Bhayamantarato jātaṃ, taṃ jano nāvabujjhati.</p>

<p rend="hangnum" n="1307"><hi rend="paranum">1307</hi><hi rend="dot">.</hi></p>

<p rend="gatha1"> Khuradhāraṃ lihantāva, gilantāva hutāsanaṃ;</p>

<p rend="gathalast">Tittalābuṃva khādantā, gaṇhantādittamāyudhaṃ.</p>

<p rend="hangnum" n="1308"><hi rend="paranum">1308</hi><hi rend="dot">.</hi></p>

<p rend="gatha1"> Byāpādamattasambhava-mattaghaññāya <pb ed="M" n="0.0112" /> kevalaṃ;</p>

<p rend="gathalast">Upalāḷenti dummedhā, ghoramāsīvisaṃ yathā.</p>

<p rend="hangnum" n="1309"><hi rend="paranum">1309</hi><hi rend="dot">.</hi></p>

<p rend="gatha1"> Dosatejena rukkhova, susirāruḷhapāvako;</p>

<p rend="gathalast">Antonudayhamānāpi, vipphandanti vighātino.</p>

<p rend="hangnum" n="1310"><hi rend="paranum">1310</hi><hi rend="dot">.</hi></p>

<p rend="gatha1"> Nāvabujjhanti dummedhā, cetosaṅkappavāyunā;</p>

<p rend="gathalast">Ukkāmukhāmivāditta-mujjalantā punappunaṃ.</p>

<p rend="hangnum" n="1311"><hi rend="paranum">1311</hi><hi rend="dot">.</hi></p>

<p rend="gatha1"> Bhayamaggasamāruḷhā, khemamaggavirodhino;</p>

<p rend="gathalast">Byāpannā kibbisākiṇṇā, atthadvayavirodhino.</p>

<p rend="hangnum" n="1312"><hi rend="paranum">1312</hi><hi rend="dot">.</hi></p>

<p rend="gatha1"> Anāthā sallakāviddhā, visaṭṭā anusocino;</p>

<p rend="gathalast">Andhā viya migāraññe, bhamanti hatacakkhukā.</p>

<p rend="hangnum" n="1313"><hi rend="paranum">1313</hi><hi rend="dot">.</hi></p>

<p rend="gatha1"> Asaṃvihitakammantā, bālā kodhavasānugā;</p>

<p rend="gathalast">Khippaṃ lakkhiṃ pariccattā, yasobhogehi dhaṃsare.</p>

<p rend="hangnum" n="1314"><hi rend="paranum">1314</hi><hi rend="dot">.</hi></p>

<p rend="gatha1"> Duppaṭippāditārambhā, kodhasaṅkhobhamohitā;</p>

<p rend="gathalast">Dhammāmatarasassādaṃ, na vindanti aviddasu.</p>

<p rend="hangnum" n="1315"><hi rend="paranum">1315</hi><hi rend="dot">.</hi></p>

<p rend="gatha1"> Bahvādīnavamicceva-manto byādhimivuṭṭhitaṃ;</p>

<p rend="gathalast">Jātānalamivucchaṅge, ajjhupekkhanti dujjanā.</p>

<p rend="hangnum" n="1316"><hi rend="paranum">1316</hi><hi rend="dot">.</hi></p>

<p rend="gatha1"> Codayamānā dukkhehi, klesāciṇṇamalīmahā;</p>

<p rend="gathalast">Pāpakammehi pūrentā, senti maccupathe ciraṃ.</p>

<p rend="hangnum" n="1317"><hi rend="paranum">1317</hi><hi rend="dot">.</hi></p>

<p rend="gatha1"> Tamevaṃ paṭisaṅkhāya, paṭighaṃ pana yoniso;</p>

<p rend="gathalast">Vāḷamigaṃva dhāvantaṃ, āvisantaṃva rakkhasaṃ.</p>

<p rend="hangnum" n="1318"><hi rend="paranum">1318</hi><hi rend="dot">.</hi></p>

<p rend="gatha1"> Pāvakaṃva <pb ed="V" n="0.0120" /> paribyuḷhaṃ, bhāyamānassa yogino;</p>

<p rend="gathalast">Sotthibhāvāya khemanta-mupaññattaṃ mahesinā.</p>

<p rend="hangnum" n="1319"><hi rend="paranum">1319</hi><hi rend="dot">.</hi></p>

<p rend="gatha1"> Mātā kalyāṇadhammānaṃ, khamā nāma mahiddhikā;</p>

<p rend="gathalast">Samappavatti sattesu, sabbasampattisādhikā.</p>

<p rend="hangnum" n="1320"><hi rend="paranum">1320</hi><hi rend="dot">.</hi></p>

<p rend="gatha1"> Kodhānalajalāseko <pb ed="M" n="0.0113" />,</p>

<p rend="gatha2">Sokopāyāsanāsanaṃ;</p>

<p rend="gatha3">Āghātasallaniddhārī,</p>

<p rend="gathalast">Upanāhavimocanaṃ.</p>

<p rend="hangnum" n="1321"><hi rend="paranum">1321</hi><hi rend="dot">.</hi></p>

<p rend="gatha1"> Vaṇṇakittisamuṭṭhānaṃ, guṇamūlābhisevanaṃ;</p>

<p rend="gathalast">Apārutamukhaṃveta-matthadvayasamiddhiyā.</p>

<p rend="hangnum" n="1322"><hi rend="paranum">1322</hi><hi rend="dot">.</hi></p>

<p rend="gatha1"> Vighātapariyādāna-māsavānamasesato;</p>

<p rend="gathalast">Paṭipassambhanaṃ ceto-pītikaraṇacandanaṃ.</p>

<p rend="hangnum" n="1323"><hi rend="paranum">1323</hi><hi rend="dot">.</hi></p>

<p rend="gatha1"> Sabbadukkhasamugghāti, sukhupaṭṭhānamuttamaṃ;</p>

<p rend="gathalast">Byasanodayavicchedo, bhayabheravaniggamo.</p>

<p rend="hangnum" n="1324"><hi rend="paranum">1324</hi><hi rend="dot">.</hi></p>

<p rend="gatha1"> Cetopasādasandhāno, pāsādikaphalāvaho;</p>

<p rend="gathalast">Pavaro bodhisambhāro, narānaranisevito.</p>

<p rend="hangnum" n="1325"><hi rend="paranum">1325</hi><hi rend="dot">.</hi></p>

<p rend="gatha1"> Pāpakantāranitthāro, caturāpāyarodhako;</p>

<p rend="gathalast">Dvārāvāpuraṇañcetaṃ, devalokūpapattiyā.</p>

<p rend="hangnum" n="1326"><hi rend="paranum">1326</hi><hi rend="dot">.</hi></p>

<p rend="gatha1"> Paññāsīlasamādhānaṃ, paṭipattivisodhano;</p>

<p rend="gathalast">Piyaṅkaro sommabhāvo, dullabho bahupatthito.</p>

<p rend="hangnum" n="1327"><hi rend="paranum">1327</hi><hi rend="dot">.</hi></p>

<p rend="gatha1"> Klesasaṅkhobhavikkhepa-vipphandapaṭibandhanaṃ;</p>

<p rend="gathalast">Titikkhāguṇamakkhāta-mārakkhavidhimattano.</p>

<p rend="hangnum" n="1328"><hi rend="paranum">1328</hi><hi rend="dot">.</hi></p>

<p rend="gatha1"> Vihiṃsāratisārambha-paṭirodhavimocanaṃ;</p>

<p rend="gathalast">Verikibbisaviddhaṃsī, lokānuggahakāraṇaṃ.</p>

<p rend="hangnum" n="1329"><hi rend="paranum">1329</hi><hi rend="dot">.</hi></p>

<p rend="gatha1"> Dhammapajjotakaraṇaṃ <pb ed="V" n="0.0121" />, saṃyogamalasodhanaṃ;</p>

<p rend="gathalast">Sammohatimiruddhāri, sampattipaṭipādanaṃ.</p>

<p rend="hangnum" n="1330"><hi rend="paranum">1330</hi><hi rend="dot">.</hi></p>

<p rend="gatha1"> Iccattatthaṃ paratthañca, sampādetvā khamāparo;</p>

<p rend="gathalast">Sādheti sabbasampatti-midha ceva parattha ca.</p>

<p rend="hangnum" n="1331"><hi rend="paranum">1331</hi><hi rend="dot">.</hi></p>

<p rend="gatha1"> Titikkhāguṇasampanno <pb ed="M" n="0.0114" />, pāṇabhūtānukampako;</p>

<p rend="gathalast">Anākulitakammanto, sorato sakhilo suci.</p>

<p rend="hangnum" n="1332"><hi rend="paranum">1332</hi><hi rend="dot">.</hi></p>

<p rend="gatha1"> Nivāto samitācāro, subhago piyadassano;</p>

<p rend="gathalast">Paṭisaṅkhābalappatto, dhitimā matipāṭavo.</p>

<p rend="hangnum" n="1333"><hi rend="paranum">1333</hi><hi rend="dot">.</hi></p>

<p rend="gatha1"> Akkhobho adhivāsento,</p>

<p rend="gatha2">Sabbānatthe parissaye;</p>

<p rend="gatha3">Bhīmasaṅgāmāvacaro,</p>

<p rend="gathalast">Hatthināgova sobhati.</p>

<p rend="hangnum" n="1334"><hi rend="paranum">1334</hi><hi rend="dot">.</hi></p>

<p rend="gatha1"> Itthaṃ samantato bhaddaṃ, titikkhaṃ paccavekkhato;</p>

<p rend="gathalast">Passambheti samuṭṭhāya, khamā byāpādasambhamaṃ.</p>

<p rend="hangnum" n="1335"><hi rend="paranum">1335</hi><hi rend="dot">.</hi></p>

<p rend="gatha1"> Dibbosadhamivātaṅkaṃ, meghajjavaṃ hutāsanaṃ;</p>

<p rend="gathalast">Khippamantaradhāpeti, titikkhā kodhamattano.</p>

<p rend="hangnum" n="1336"><hi rend="paranum">1336</hi><hi rend="dot">.</hi></p>

<p rend="gatha1"> Tatonekaguṇopetaṃ, nekadosappabhañjanaṃ;</p>

<p rend="gathalast">Khantidhammamadhiṭṭhāya, pasannadhīramānaso.</p>

<p rend="hangnum" n="1337"><hi rend="paranum">1337</hi><hi rend="dot">.</hi></p>

<p rend="gatha1"> Bhāveyya paṭhamaṃ tāva, <hi rend="bold">mettābhāvana</hi>muttamaṃ;</p>

<p rend="gathalast">Attānamupamaṃ katvā, sattesu hitavuḍḍhiyā.</p>

<p rend="hangnum" n="1338"><hi rend="paranum">1338</hi><hi rend="dot">.</hi></p>

<p rend="gatha1"> Sabbe sattā ca pāṇā ca, bhūtā jīvā ca puggalā;</p>

<p rend="gathalast">Abyāpajjā tathāverā, anīghā ca sukhedhino.</p>

<p rend="hangnum" n="1339"><hi rend="paranum">1339</hi><hi rend="dot">.</hi></p>

<p rend="gatha1"> Vijjāsampattibhogehi, pavaḍḍhantu yasassino;</p>

<p rend="gathalast">Parivārabalappattā, bhayopaddavavajjitā.</p>

<p rend="hangnum" n="1340"><hi rend="paranum">1340</hi><hi rend="dot">.</hi></p>

<p rend="gatha1"> Sakhilā <pb ed="V" n="0.0122" /> sukhasambhāsā, aññamaññāvirodhino;</p>

<p rend="gathalast">Modantu suhitā sabbe, mā kiñci pāpamāgamā.</p>

<p rend="hangnum" n="1341"><hi rend="paranum">1341</hi><hi rend="dot">.</hi></p>

<p rend="gatha1"> Saddhāpāmojjabahulā, dānasīlamahussavā;</p>

<p rend="gathalast">Guṇabhūsitasantānā, āyuṃ pālentanāmayaṃ.</p>

<p rend="hangnum" n="1342"><hi rend="paranum">1342</hi><hi rend="dot">.</hi></p>

<p rend="gatha1"> Sammādiṭṭhiṃ <pb ed="M" n="0.0115" /> purodhāya, saddhammapaṭipattiyā;</p>

<p rend="gathalast">Ārādhentu hitopāya-maccantaṃ sukhasādhanaṃ.</p>

<p rend="hangnum" n="1343"><hi rend="paranum">1343</hi><hi rend="dot">.</hi></p>

<p rend="gatha1"> Iti nānappakārena, sattesu hitamānasaṃ;</p>

<p rend="gathalast">Mātāva piyaputtamhi, pavatteyya nirantaraṃ.</p>

<p rend="hangnum" n="1344"><hi rend="paranum">1344</hi><hi rend="dot">.</hi></p>

<p rend="gatha1"> Sinehaṃ parivajjento, byāpādañca vināsayaṃ;</p>

<p rend="gathalast">Parisuddhena cittena, hitakāmova kevalaṃ.</p>

<p rend="hangnum" n="1345"><hi rend="paranum">1345</hi><hi rend="dot">.</hi></p>

<p rend="gatha1"> Mettāya mitte majjhatte, verike ca yathākkamaṃ;</p>

<p rend="gathalast">Karonto sīmasambhedaṃ, attani ca samaṃ phare.</p>

<p rend="hangnum" n="1346"><hi rend="paranum">1346</hi><hi rend="dot">.</hi></p>

<p rend="gatha1"> Āsevantassa tassevaṃ, hitābhogasamāhitaṃ;</p>

<p rend="gathalast">Sattapaññattimārabbha, samādhiyati mānasaṃ.</p>

<p rend="hangnum" n="1347"><hi rend="paranum">1347</hi><hi rend="dot">.</hi></p>

<p rend="gatha1"> Tato anīgho ekaggo, upasantamanoratho;</p>

<p rend="gathalast">Jhānattikaṃ catukkaṃ vā, mettācetovimuttiyā.</p>

<p rend="hangnum" n="1348"><hi rend="paranum">1348</hi><hi rend="dot">.</hi></p>

<p rend="gatha1"> Bhūmidesadisāsatta-bhedabhinnesu odhiso;</p>

<p rend="gathalast">Yathāsambhavamappeti, sabbasattesvanodhiso.</p>

<p rend="hangnum" n="1349"><hi rend="paranum">1349</hi><hi rend="dot">.</hi></p>

<p rend="gatha1"> Tadevamekasattamhi, paricchedaniyāmato;</p>

<p rend="gathalast">Bahukesu ca sattesu, sabbesu ca pavattati.</p>

<p rend="hangnum" n="1350"><hi rend="paranum">1350</hi><hi rend="dot">.</hi></p>

<p rend="gatha1"> Tathāsevitasantāno,</p>

<p rend="gatha2">Mettācetovimuttiyā;</p>

<p rend="gatha3"><hi rend="bold">Karuṇābhāvanā</hi>yoga-</p>

<p rend="gathalast">Mārabheyya tato paraṃ.</p>

<p rend="hangnum" n="1351"><hi rend="paranum">1351</hi><hi rend="dot">.</hi></p>

<p rend="gatha1"> Sattānaṃ <pb ed="V" n="0.0123" /> dukkhitākāra-māvajjitvāna yoniso;</p>

<p rend="gathalast">‘‘Aho dukkhā vimuccantu, sabbe sattā’’ti cintayaṃ.</p>

<p rend="hangnum" n="1352"><hi rend="paranum">1352</hi><hi rend="dot">.</hi></p>

<p rend="gatha1"> Kathaṃ māṇavakoyañca, bhayabheravakampito;</p>

<p rend="gathalast">Byasanopaddavāviddho, vipphandati vighātavā.</p>

<p rend="hangnum" n="1353"><hi rend="paranum">1353</hi><hi rend="dot">.</hi></p>

<p rend="gatha1"> Tathā hete vimosāya, paṭipannā virodhino;</p>

<p rend="gathalast">Sabyāpajjā vihaññanti, cetodukkhasamappitā.</p>

<p rend="hangnum" n="1354"><hi rend="paranum">1354</hi><hi rend="dot">.</hi></p>

<p rend="gatha1"> Athaññe <pb ed="M" n="0.0116" /> paridevanti, vipattivinipātikā;</p>

<p rend="gathalast">Padhupāyikasaṅkappā, sokopāyāsabhāgino.</p>

<p rend="hangnum" n="1355"><hi rend="paranum">1355</hi><hi rend="dot">.</hi></p>

<p rend="gatha1"> Athāpare parābhūtā, kāmaklesavasīkatā;</p>

<p rend="gathalast">Mohandhakārapakkhantā, sattā gacchanti duggatiṃ.</p>

<p rend="hangnum" n="1356"><hi rend="paranum">1356</hi><hi rend="dot">.</hi></p>

<p rend="gatha1"> Te tattha kaṭukaṃ ghoramanubhontā sakaṃ phalaṃ;</p>

<p rend="gathalast">Dukkhasūlasamāviddhā, bāhā paggayha kandare.</p>

<p rend="hangnum" n="1357"><hi rend="paranum">1357</hi><hi rend="dot">.</hi></p>

<p rend="gatha1"> Dīgharattādhimuttāya, devalokasamiddhiyā;</p>

<p rend="gathalast">Devakāyā vihāyanti, akāmā parivattino.</p>

<p rend="hangnum" n="1358"><hi rend="paranum">1358</hi><hi rend="dot">.</hi></p>

<p rend="gatha1"> Cirakālaṃ jalitvāna, sūriyova nabhantare;</p>

<p rend="gathalast">Brahmānopi patanteva, brahmalokāparāyaṇā.</p>

<p rend="hangnum" n="1359"><hi rend="paranum">1359</hi><hi rend="dot">.</hi></p>

<p rend="gatha1"> Khandhapañcakamiccevaṃ, dukkhāgāraṃ samubbahaṃ;</p>

<p rend="gathalast">Nānāgatīsu vikkhittaṃ, pāṇajātaṃ vihaññati.</p>

<p rend="hangnum" n="1360"><hi rend="paranum">1360</hi><hi rend="dot">.</hi></p>

<p rend="gatha1"> Anāthamanayāpannaṃ, parihānibhayākulaṃ;</p>

<p rend="gathalast">Vātamaṇḍalikakkhittapakkhīva parivattati.</p>

<p rend="hangnum" n="1361"><hi rend="paranum">1361</hi><hi rend="dot">.</hi></p>

<p rend="gatha1"> Iti disvāna sutvā vā, sambhāvetvāna vā puna;</p>

<p rend="gathalast">Dukkhāpagamamicchanto, dukkhāpagama patthayaṃ.</p>

<p rend="hangnum" n="1362"><hi rend="paranum">1362</hi><hi rend="dot">.</hi></p>

<p rend="gatha1"> Sukhitesu ca medhāvī, dukkhākāramanussaraṃ;</p>

<p rend="gathalast">Pavatteyya dayāpanno, karuṇābhāvanappanaṃ.</p>

<p rend="hangnum" n="1363"><hi rend="paranum">1363</hi><hi rend="dot">.</hi></p>

<p rend="gatha1"> ‘‘Aho <pb ed="V" n="0.0124" /> sattā vimuccantu, dukkhadhammehi sabbathā;</p>

<p rend="gathalast">Sādhu samentupāyāsā, sokā ca paridevanā.</p>

<p rend="hangnum" n="1364"><hi rend="paranum">1364</hi><hi rend="dot">.</hi></p>

<p rend="gatha1"> ‘‘Khīyantu pāpadhammā ca, passambhentāmayā tathā;</p>

<p rend="gathalast">Saṃklesā palibodhā ca, samucchijjantu pāṇinaṃ.</p>

<p rend="hangnum" n="1365"><hi rend="paranum">1365</hi><hi rend="dot">.</hi></p>

<p rend="gatha1"> ‘‘Byāpādā ca vihāyantu, vinivattantupaddavā;</p>

<p rend="gathalast">Byasanāni vinassantu, vigacchantu vipattiyo.</p>

<p rend="hangnum" n="1366"><hi rend="paranum">1366</hi><hi rend="dot">.</hi></p>

<p rend="gatha1"> ‘‘Vihesā <pb ed="M" n="0.0117" /> ca vighātā ca, khīyantu bhayabheravā;</p>

<p rend="gathalast">Paṭikkamantu vissaṭṭhā, sotthiṃ passantu pāṇino’’.</p>

<p rend="hangnum" n="1367"><hi rend="paranum">1367</hi><hi rend="dot">.</hi></p>

<p rend="gatha1"> Iccevamanukampanto, sabbasattepi sabbathā;</p>

<p rend="gathalast">Sabbadukkhasamugghātaṃ, patthento karuṇāyati.</p>

<p rend="hangnum" n="1368"><hi rend="paranum">1368</hi><hi rend="dot">.</hi></p>

<p rend="gatha1"> Sokuppattaṃ nivārento, vihiṃsaṃ dūrato haraṃ;</p>

<p rend="gathalast">Mettāyamiva pāpeti, karuṇājhānamappanaṃ.</p>

<p rend="hangnum" n="1369"><hi rend="paranum">1369</hi><hi rend="dot">.</hi></p>

<p rend="gatha1"> Karuṇānantaraṃ yogī, bhāveyya <hi rend="bold">muditaṃ</hi> tato;</p>

<p rend="gathalast">Sattānaṃ sukhitākāramāvajjetvāna yoniso.</p>

<p rend="hangnum" n="1370"><hi rend="paranum">1370</hi><hi rend="dot">.</hi></p>

<p rend="gatha1"> Kathaṃ cirāya brahmāno, mahātejā mahiddhikā;</p>

<p rend="gathalast">Pītibhakkhā subhaṭṭhāyī, pamodanti nirāmayā.</p>

<p rend="hangnum" n="1371"><hi rend="paranum">1371</hi><hi rend="dot">.</hi></p>

<p rend="gatha1"> Devakāyā mahābhogā,</p>

<p rend="gatha2">Mahesakkhā yasassino;</p>

<p rend="gatha3">Accharāparivārehi,</p>

<p rend="gathalast">Paricārenti nandane.</p>

<p rend="hangnum" n="1372"><hi rend="paranum">1372</hi><hi rend="dot">.</hi></p>

<p rend="gatha1"> Rājābhisekasampattā, chattacāmarabhūsitā;</p>

<p rend="gathalast">Ādhippaccamadhiṭṭhāya, sukhitā rājabhogino.</p>

<p rend="hangnum" n="1373"><hi rend="paranum">1373</hi><hi rend="dot">.</hi></p>

<p rend="gatha1"> Yathopaṭṭhitabhogehi, tadaññepi ca pāṇino;</p>

<p rend="gathalast">Yathākāmitanipphannā, modanti sukhapītikā.</p>

<p rend="hangnum" n="1374"><hi rend="paranum">1374</hi><hi rend="dot">.</hi></p>

<p rend="gatha1"> Caturāpāyikā <pb ed="V" n="0.0125" /> sattā, pāpakammaparikkhayā;</p>

<p rend="gathalast">Tato cutābhinandanti, sukhaṭṭhāne patiṭṭhitā.</p>

<p rend="hangnum" n="1375"><hi rend="paranum">1375</hi><hi rend="dot">.</hi></p>

<p rend="gatha1"> Sabbālayasamugghātaṃ, patvā lokuttaraṃ padaṃ;</p>

<p rend="gathalast">Paṭipassaddhadarathā, sukhaṃ modantanappakaṃ.</p>

<p rend="hangnum" n="1376"><hi rend="paranum">1376</hi><hi rend="dot">.</hi></p>

<p rend="gatha1"> Iti disvāna sutvā vā, sambhāvetvā punappunaṃ;</p>

<p rend="gathalast">Sattānamadhivāsento, sukhākāraṃ pamodati.</p>

<p rend="hangnum" n="1377"><hi rend="paranum">1377</hi><hi rend="dot">.</hi></p>

<p rend="gatha1"> ‘‘Aho <pb ed="M" n="0.0118" /> sādhu aho suṭṭhu,</p>

<p rend="gatha2">Modanti vata pāṇino;</p>

<p rend="gatha3">Aho suladdhaṃ sattānaṃ,</p>

<p rend="gathalast">Samiddhimabhipatthitaṃ.</p>

<p rend="hangnum" n="1378"><hi rend="paranum">1378</hi><hi rend="dot">.</hi></p>

<p rend="gatha1"> ‘‘Pasannamukhavaṇṇā ca, paripuṇṇamanorathā;</p>

<p rend="gathalast">Pītipāmojjabahulā, ciraṃ jīvantunāmayā.</p>

<p rend="hangnum" n="1379"><hi rend="paranum">1379</hi><hi rend="dot">.</hi></p>

<p rend="gatha1"> ‘‘Bhayamaggamatikkantā, dukkhasaṅghāṭanissaṭā;</p>

<p rend="gathalast">Khemamaggamanuppattā, pītisampattiphullitā.</p>

<p rend="hangnum" n="1380"><hi rend="paranum">1380</hi><hi rend="dot">.</hi></p>

<p rend="gatha1"> ‘‘Samaggā suhitā cete, paṭisandhānapesalā;</p>

<p rend="gathalast">Sampattimabhivedenti, kalyāṇaguṇabhūsitā’’.</p>

<p rend="hangnum" n="1381"><hi rend="paranum">1381</hi><hi rend="dot">.</hi></p>

<p rend="gatha1"> Iti sammā pihāyanto, sukhādhigamasampadaṃ;</p>

<p rend="gathalast">Sattānamabhirocento, muditāya samaṃ pharaṃ.</p>

<p rend="hangnum" n="1382"><hi rend="paranum">1382</hi><hi rend="dot">.</hi></p>

<p rend="gatha1"> Hitvā palāsābhisaṅgaṃ, issāratiniraṅkato;</p>

<p rend="gathalast">Mettāyamiva pāpeti, muditājhānamappanaṃ.</p>

<p rend="hangnum" n="1383"><hi rend="paranum">1383</hi><hi rend="dot">.</hi></p>

<p rend="gatha1"> Muditaṃ pana bhāvetvā, bhāveyyu<hi rend="bold">pekkha</hi>muttamaṃ;</p>

<p rend="gathalast">Virodhānunayaṃ hitvā, hutvā majjhattamānaso.</p>

<p rend="hangnum" n="1384"><hi rend="paranum">1384</hi><hi rend="dot">.</hi></p>

<p rend="gatha1"> Sabhāvabhūta lokassa,</p>

<p rend="gatha2">Lābhālābhaṃ yasāyasaṃ;</p>

<p rend="gatha3">Nindāpasaṃsaṃ <pb ed="V" n="0.0126" /> passanto,</p>

<p rend="gathalast">Sukhaṃ dukkhañca kevalaṃ.</p>

<p rend="hangnum" n="1385"><hi rend="paranum">1385</hi><hi rend="dot">.</hi></p>

<p rend="gatha1"> Kathaṃ kammassakatattāyaṃ lokānuparivattati;</p>

<p rend="gathalast">Lokadhamme parābhūto, attādheyyavivajjito.</p>

<p rend="hangnum" n="1386"><hi rend="paranum">1386</hi><hi rend="dot">.</hi></p>

<p rend="gatha1"> Kiṃ nāmatthi samatthettha, pavattetuṃ yathāruci;</p>

<p rend="gathalast">Kassa vā ruciyā honti, sukhitā vātha dukkhitā.</p>

<p rend="hangnum" n="1387"><hi rend="paranum">1387</hi><hi rend="dot">.</hi></p>

<p rend="gatha1"> Yathāpaccayasambhūtā, sukhadukkhā hi pāṇino;</p>

<p rend="gathalast">Na sakkā parivattetuṃ, aññena puna kenaci.</p>

<p rend="hangnum" n="1388"><hi rend="paranum">1388</hi><hi rend="dot">.</hi></p>

<p rend="gatha1"> Micchāmaggamadhiṭṭhāya <pb ed="M" n="0.0119" />, vipajjanti ca mānavā;</p>

<p rend="gathalast">Sammāmaggaṃ purodhāya, sampajjanti punattanā.</p>

<p rend="hangnum" n="1389"><hi rend="paranum">1389</hi><hi rend="dot">.</hi></p>

<p rend="gatha1"> Tattha kāyavasenete, parivattanti aññathā;</p>

<p rend="gathalast">Yathārucitakammantā, paccekavasavattino.</p>

<p rend="hangnum" n="1390"><hi rend="paranum">1390</hi><hi rend="dot">.</hi></p>

<p rend="gatha1"> Niratthakavihesāyaṃ, maññe lokavicāraṇā;</p>

<p rend="gathalast">Santametaṃ paṇītañca, yadidaṃ tatrupekkhanaṃ.</p>

<p rend="hangnum" n="1391"><hi rend="paranum">1391</hi><hi rend="dot">.</hi></p>

<p rend="gatha1"> Ahaṃ ko nāma ke cete, kimaṭṭhānabudhantaro;</p>

<p rend="gathalast">Paresupari pekkhanto, vihaññāmīti attano.</p>

<p rend="hangnum" n="1392"><hi rend="paranum">1392</hi><hi rend="dot">.</hi></p>

<p rend="gatha1"> Sukhitā hontu vā mā vā, dukkhā muccantu vā na vā;</p>

<p rend="gathalast">Samiddhā vā daliddā vā, kā mamettha vicāraṇā.</p>

<p rend="hangnum" n="1393"><hi rend="paranum">1393</hi><hi rend="dot">.</hi></p>

<p rend="gatha1"> Attānaṃ parihārantu, yathākāmaṃ tu pāṇino;</p>

<p rend="gathalast">Palibodho papañco vā, byāpādo vā na me tahiṃ.</p>

<p rend="hangnum" n="1394"><hi rend="paranum">1394</hi><hi rend="dot">.</hi></p>

<p rend="gatha1"> Iti saṅkhāyupekkhanto, hitakāmopi pāṇinaṃ;</p>

<p rend="gathalast">Apakkhapātupekkhāya, samaṃ pharati yoniso.</p>

<p rend="hangnum" n="1395"><hi rend="paranum">1395</hi><hi rend="dot">.</hi></p>

<p rend="gatha1"> Aññāṇupekkhā nikkhanto, anurodhaṃ virājiya;</p>

<p rend="gathalast">Mettāyamiva pāpeti, pañcamajjhānamappanaṃ.</p>

<p rend="hangnum" n="1396"><hi rend="paranum">1396</hi><hi rend="dot">.</hi></p>

<p rend="gatha1"> Appamaññā <pb ed="V" n="0.0127" /> catasseva-mācikkhi vadataṃ varo;</p>

<p rend="gathalast">Mahāpurisadhorayho, hitakāmo mahāmuni.</p>

<p rend="hangnum" n="1397"><hi rend="paranum">1397</hi><hi rend="dot">.</hi></p>

<p rend="gatha1"> Na liṅgavisabhāgamhi, ādikammikayoginā;</p>

<p rend="gathalast">Bhāvetabbā matasatte, mettameva na sabbathā.</p>

<p rend="hangnum" n="1398"><hi rend="paranum">1398</hi><hi rend="dot">.</hi></p>

<p rend="gatha1"> Pattabbasampadākāraṃ, dukkhākārañca pāṇisu;</p>

<p rend="gathalast">Āvajjaṃ muditākāramanattādhīnataṃ tathā.</p>

<p rend="hangnum" n="1399"><hi rend="paranum">1399</hi><hi rend="dot">.</hi></p>

<p rend="gatha1"> Attani duggate mitte, majjhatteti yathākkamaṃ;</p>

<p rend="gathalast">Paṭhamaṃ bhāvanāyogamārabhitvā tato paraṃ.</p>

<p rend="hangnum" n="1400"><hi rend="paranum">1400</hi><hi rend="dot">.</hi></p>

<p rend="gatha1"> Attani mitte majjhatte, veriketi catūsupi;</p>

<p rend="gathalast">Karonto sīmasambhedaṃ, sabbattha samamānaso.</p>

<p rend="hangnum" n="1401"><hi rend="paranum">1401</hi><hi rend="dot">.</hi></p>

<p rend="gatha1"> Bhūmikādippabhedehi <pb ed="M" n="0.0120" />, paricchijjodhiso tathā;</p>

<p rend="gathalast">Aparicchijja vā cetā, bhāvetabbāti bhāsitā.</p>

<p rend="hangnum" n="1402"><hi rend="paranum">1402</hi><hi rend="dot">.</hi></p>

<p rend="gatha1"> Asaṅkhotitasantānā, tāhi bhūtānukampakā;</p>

<p rend="gathalast">Viharantuttamā brahmavihārāti tato matā.</p>

<p rend="hangnum" n="1403"><hi rend="paranum">1403</hi><hi rend="dot">.</hi></p>

<p rend="gatha1"> Appamāṇālambaṇattā, tathā suppaṭipattiyā;</p>

<p rend="gathalast">Sattesu appamāṇattā, appamaññāti sammatā.</p>

<p rend="hangnum" n="1404"><hi rend="paranum">1404</hi><hi rend="dot">.</hi></p>

<p rend="gatha1"> Asampattahitā sattā, dukkhitā laddhasampadā;</p>

<p rend="gathalast">Kammassakāti cintetvā, tato tesu yathākkamaṃ.</p>

<p rend="hangnum" n="1405"><hi rend="paranum">1405</hi><hi rend="dot">.</hi></p>

<p rend="gatha1"> ‘‘Sampattīhi samijjhantu,</p>

<p rend="gatha2">Dukkhā muccantu pāṇino;</p>

<p rend="gatha3">Aho sattā sukhappattā,</p>

<p rend="gathalast">Hontu sattā yathā tathā’’.</p>

<p rend="hangnum" n="1406"><hi rend="paranum">1406</hi><hi rend="dot">.</hi></p>

<p rend="gatha1"> Iccābhivuddhimicchanto, dukkhāpagamanaṃ tathā;</p>

<p rend="gathalast">Samiddhe anumodanto, upekkhanto ca pīṇite.</p>

<p rend="hangnum" n="1407"><hi rend="paranum">1407</hi><hi rend="dot">.</hi></p>

<p rend="gatha1"> Mātāva <pb ed="V" n="0.0128" /> dahare putte, gilāne yobbane ṭhite;</p>

<p rend="gathalast">Sakiccapasute ceva, catudhā sampavattati.</p>

<p rend="hangnum" n="1408"><hi rend="paranum">1408</hi><hi rend="dot">.</hi></p>

<p rend="gatha1"> Itthaṃ catudhā sattesu, sammā cittapavattanā;</p>

<p rend="gathalast">Sabbathāpi catuddhāva, tato vuttā mahesinā.</p>

<p rend="hangnum" n="1409"><hi rend="paranum">1409</hi><hi rend="dot">.</hi></p>

<p rend="gatha1"> Iccetā pana bhāvento, pasannamukhamānaso;</p>

<p rend="gathalast">Sukhaṃ supati suttopi, pāpaṃ kiñci na passati.</p>

<p rend="hangnum" n="1410"><hi rend="paranum">1410</hi><hi rend="dot">.</hi></p>

<p rend="gatha1"> Paṭibujjhatanutrāso, jāgarova pamodati;</p>

<p rend="gathalast">Cetaso ca samādhānaṃ, khippamevādhigacchati.</p>

<p rend="hangnum" n="1411"><hi rend="paranum">1411</hi><hi rend="dot">.</hi></p>

<p rend="gatha1"> Parissayā pahīyanti, vigacchanti cupaddavā;</p>

<p rend="gathalast">Devatāpi ca rakkhanti, amuyhantaṃ anākulaṃ.</p>

<p rend="hangnum" n="1412"><hi rend="paranum">1412</hi><hi rend="dot">.</hi></p>

<p rend="gatha1"> Phullaṃva <pb ed="M" n="0.0121" /> kamalaṃ kāle, candaṃva vimalaṃ jano;</p>

<p rend="gathalast">Sommakomaladhammehi, piyacakkhūhi passati.</p>

<p rend="hangnum" n="1413"><hi rend="paranum">1413</hi><hi rend="dot">.</hi></p>

<p rend="gatha1"> Asaṃhīro asaṃkuppo, sabbāvatthāsu paṇḍito;</p>

<p rend="gathalast">Samaṃ pavattitārambho, lokamesonugaṇhati.</p>

<p rend="hangnum" n="1414"><hi rend="paranum">1414</hi><hi rend="dot">.</hi></p>

<p rend="gatha1"> Khaṇamattopacārekā, pavattekamhi puggale;</p>

<p rend="gathalast">Appamāṇā phalitveva, vaṇṇayanti mahesino.</p>

<p rend="hangnum" n="1415"><hi rend="paranum">1415</hi><hi rend="dot">.</hi></p>

<p rend="gatha1"> Pageva sabbasattesu, appanāpattabhāvanā;</p>

<p rend="gathalast">Catassopi samībhūtā, vasībhūtā nirantaraṃ.</p>

<p rend="hangnum" n="1416"><hi rend="paranum">1416</hi><hi rend="dot">.</hi></p>

<p rend="gatha1"> Puññadhārābhisandantā, paripūrenti paṇḍitaṃ;</p>

<p rend="gathalast">Appameyyamahoghova, sāgaraṃ vīcimālinaṃ.</p>

<p rend="hangnum" n="1417"><hi rend="paranum">1417</hi><hi rend="dot">.</hi></p>

<p rend="gatha1"> Appamaññāmayānaṃ hi, puññānaṃ soḷasiṃ kalaṃ;</p>

<p rend="gathalast">Sabbopadhikapuññāni, nāgghantīti pakāsitaṃ.</p>

<p rend="hangnum" n="1418"><hi rend="paranum">1418</hi><hi rend="dot">.</hi></p>

<p rend="gatha1"> Avañjhā tassa pabbajjā, yassa hetāsu gāravo;</p>

<p rend="gathalast">Sukhumodagyabahulo, tisso sikkhā susikkhati.</p>

<p rend="hangnum" n="1419"><hi rend="paranum">1419</hi><hi rend="dot">.</hi></p>

<p rend="gatha1"> Amoghaṃ <pb ed="V" n="0.0129" /> raṭṭhapiṇḍañca, bhuñjateso visesato;</p>

<p rend="gathalast">Tampi mahapphalaṃ hoti, saddhādeyyaṃ patiṭṭhitaṃ.</p>

<p rend="hangnum" n="1420"><hi rend="paranum">1420</hi><hi rend="dot">.</hi></p>

<p rend="gatha1"> Saddhādikusalā dhammā, pavaḍḍhanti akhaṇḍitā;</p>

<p rend="gathalast">Sambuddhicariyānañca, mahattaṃ tassa pākaṭaṃ.</p>

<p rend="hangnum" n="1421"><hi rend="paranum">1421</hi><hi rend="dot">.</hi></p>

<p rend="gatha1"> Akicchapaṭivedhāya, pādakajjhānamuttamaṃ;</p>

<p rend="gathalast">Uju cekāyano maggo, brahmalokūpapattiyā.</p>

<p rend="hangnum" n="1422"><hi rend="paranum">1422</hi><hi rend="dot">.</hi></p>

<p rend="gatha1"> Vāsanābhāgiyā cetā, bodhisambhārakūlikā;</p>

<p rend="gathalast">Sovaggikā sukhāhārā, lokārakkhā niruttarā.</p>

<p rend="hangnum" n="1423"><hi rend="paranum">1423</hi><hi rend="dot">.</hi></p>

<p rend="gatha1"> Appameyyānisaṃsevaṃ, appameyyaguṇodayā;</p>

<p rend="gathalast">Appamaññā tato tāsu, na pamajjeyya paṇḍito.</p>

<p rend="hangnum" n="1424"><hi rend="paranum">1424</hi><hi rend="dot">.</hi></p>

<p rend="gatha1"> Paṭikkūlaṃ <pb ed="M" n="0.0122" /> panāhāre, bhāvento saññamuttamaṃ;</p>

<p rend="gathalast">Kabaḷīkāramāhāra-mannapānādisaṅgahaṃ.</p>

<p rend="hangnum" n="1425"><hi rend="paranum">1425</hi><hi rend="dot">.</hi></p>

<p rend="gatha1"> Asitaṃ khāyitaṃ pītaṃ, sāyitañca rahogato;</p>

<p rend="gathalast">Paṭikkūlanti cinteyya, gamanādivasā kathaṃ.</p>

<p rend="hangnum" n="1426"><hi rend="paranum">1426</hi><hi rend="dot">.</hi></p>

<p rend="gatha1"> Tapovanamidaṃ hitvā, ramaṇīyamanākulaṃ;</p>

<p rend="gathalast">Āhārahetu gantabbo, gāmo gāmajanākulo.</p>

<p rend="hangnum" n="1427"><hi rend="paranum">1427</hi><hi rend="dot">.</hi></p>

<p rend="gatha1"> Tatthāsuciparikliṭṭhe, dujjanāvārasaṅkare;</p>

<p rend="gathalast">Dīnamesayatuttiṭṭhaṃ, gehe gehe tu bhojanaṃ.</p>

<p rend="hangnum" n="1428"><hi rend="paranum">1428</hi><hi rend="dot">.</hi></p>

<p rend="gatha1"> Taṃ kheḷamalasaṃkliṭṭhaṃ, jivhaggaparivattitaṃ;</p>

<p rend="gathalast">Dantacuṇṇitasambhinnaṃ, vaṇṇagandhaṃ vilissati.</p>

<p rend="hangnum" n="1429"><hi rend="paranum">1429</hi><hi rend="dot">.</hi></p>

<p rend="gatha1"> Pittasemhaparibyuḷhaṃ, pubbalohitamissitaṃ;</p>

<p rend="gathalast">Pavisantaṃ paṭikkūlaṃ, jegucchaṃ dhikkatāsivaṃ.</p>

<p rend="hangnum" n="1430"><hi rend="paranum">1430</hi><hi rend="dot">.</hi></p>

<p rend="gatha1"> Kucchiyaṃ kuṇapākiṇṇe, duggandhaparibhāvite;</p>

<p rend="gathalast">Suvānavamathākāraṃ, vantaṃva svānadoṇiyaṃ.</p>

<p rend="hangnum" n="1431"><hi rend="paranum">1431</hi><hi rend="dot">.</hi></p>

<p rend="gatha1"> Tattacandanikāyaṃva <pb ed="V" n="0.0130" />, nānākimisamākule;</p>

<p rend="gathalast">Tattha bubbuḷakacchannaṃ, kuthitaṃ paripaccati.</p>

<p rend="hangnum" n="1432"><hi rend="paranum">1432</hi><hi rend="dot">.</hi></p>

<p rend="gatha1"> Saṃpaccantaṃ panetañca, sabhāvañca visevitaṃ;</p>

<p rend="gathalast">Vaḍḍheti kesalomādiṃ, nānākuṇapasañcayaṃ.</p>

<p rend="hangnum" n="1433"><hi rend="paranum">1433</hi><hi rend="dot">.</hi></p>

<p rend="gatha1"> Vipaccantamathopetamanekopaddavāvahaṃ;</p>

<p rend="gathalast">Kuṭṭhagaṇḍakilāsādimahābyādhisatodayaṃ.</p>

<p rend="hangnum" n="1434"><hi rend="paranum">1434</hi><hi rend="dot">.</hi></p>

<p rend="gatha1"> Pūtibhūtañca taṃ pakka-manekadvārasañcitaṃ;</p>

<p rend="gathalast">Medapiṇḍaṃva kuthitaṃ, parissavati santataṃ.</p>

<p rend="hangnum" n="1435"><hi rend="paranum">1435</hi><hi rend="dot">.</hi></p>

<p rend="gatha1"> Yena pūtigato kāyo, niccaṃ duggandhavāyiko;</p>

<p rend="gathalast">Dhoviyantopi satataṃ, sucibhāvaṃ na gacchati.</p>

<p rend="hangnum" n="1436"><hi rend="paranum">1436</hi><hi rend="dot">.</hi></p>

<p rend="gatha1"> Kucchito <pb ed="M" n="0.0123" /> soyamāhāro,</p>

<p rend="gatha2">Kāyāsucinisevano;</p>

<p rend="gatha3">Nissandamalaniṭṭhāno,</p>

<p rend="gathalast">Upaklesaphalāvaho.</p>

<p rend="hangnum" n="1437"><hi rend="paranum">1437</hi><hi rend="dot">.</hi></p>

<p rend="gatha1"> Kāmarāgasamuṭṭhānaṃ, rogajātinibandhanaṃ;</p>

<p rend="gathalast">Madappamādādhiṭṭhānaṃ, pāpakammamahāpatho.</p>

<p rend="hangnum" n="1438"><hi rend="paranum">1438</hi><hi rend="dot">.</hi></p>

<p rend="gatha1"> Ahitodayamaggoyaṃ, bhayabheravasambhavo;</p>

<p rend="gathalast">Byasanāgamanadvāraṃ, apāyāvahitaṃ mukhaṃ.</p>

<p rend="hangnum" n="1439"><hi rend="paranum">1439</hi><hi rend="dot">.</hi></p>

<p rend="gatha1"> Carantattasamattāva, yatthodariyamucchitā;</p>

<p rend="gathalast">Kliṭṭhakammāni dummedhā, karontā dukkhabhāgino.</p>

<p rend="hangnum" n="1440"><hi rend="paranum">1440</hi><hi rend="dot">.</hi></p>

<p rend="gatha1"> Tattha cittavirāgāya, kiṃ pakkaphalasannibhe;</p>

<p rend="gathalast">Rasassādapiyākāre, ghorādīnavasañcite.</p>

<p rend="hangnum" n="1441"><hi rend="paranum">1441</hi><hi rend="dot">.</hi></p>

<p rend="gatha1"> Bhāventassa paṭikkūla-saññamevaṃ vibhāvino;</p>

<p rend="gathalast">Upacārapathaṃ patvā, cittaṃ hoti samāhitaṃ.</p>

<p rend="hangnum" n="1442"><hi rend="paranum">1442</hi><hi rend="dot">.</hi></p>

<p rend="gatha1"> Soyaṃ <pb ed="V" n="0.0131" /> passambhitāhāra-</p>

<p rend="gatha2">Visado so vicakkhaṇo;</p>

<p rend="gatha3">Madappamādanikkhanto,</p>

<p rend="gathalast">Rasassādanirālayo.</p>

<p rend="hangnum" n="1443"><hi rend="paranum">1443</hi><hi rend="dot">.</hi></p>

<p rend="gatha1"> Limpento viya bhesajja-makkharabbhañjako yathā;</p>

<p rend="gathalast">Puttamaṃsaṃva khādanto, āhāraṃ paribhuñjati.</p>

<p rend="hangnum" n="1444"><hi rend="paranum">1444</hi><hi rend="dot">.</hi></p>

<p rend="gatha1"> Ariyavaṃsānupajāto,</p>

<p rend="gatha2">Appicchādiguṇodito;</p>

<p rend="gatha3">Kāmajālaṃ padāletvā,</p>

<p rend="gathalast">Sotthiṃ pappoti paṇḍito.</p>

<p rend="hangnum" n="1445"><hi rend="paranum">1445</hi><hi rend="dot">.</hi></p>

<p rend="gatha1"><hi rend="bold">Catudhātuvavatthānaṃ,</hi> bhāvento pana pañcadhā;</p>

<p rend="gathalast">Dhātuyo parigaṇheyya, catassopi sabhāvato.</p>

<p rend="hangnum" n="1446"><hi rend="paranum">1446</hi><hi rend="dot">.</hi></p>

<p rend="gatha1"> Saṅkhepena <pb ed="M" n="0.0124" /> ca vitthārā, sambhārā ca salakkhaṇā;</p>

<p rend="gathalast">Ajjhattañca bahiddhā ca, catudhā vibhaje kathaṃ.</p>

<p rend="hangnum" n="1447"><hi rend="paranum">1447</hi><hi rend="dot">.</hi></p>

<p rend="gatha1"> Yaṃ kiñci kesalomādi, kakkhaḷattaṃ pavuccati;</p>

<p rend="gathalast">Ajjhattaṃ pathavīdhātu, bahiddhā tu tatoparā.</p>

<p rend="hangnum" n="1448"><hi rend="paranum">1448</hi><hi rend="dot">.</hi></p>

<p rend="gatha1"> Yūsabhūtanti yaṃ kiñci,</p>

<p rend="gatha2">Āpova paripācakaṃ;</p>

<p rend="gatha3">Tejo vāyoti gaṇheyya,</p>

<p rend="gathalast">Vitthambhakamasesato.</p>

<p rend="hangnum" n="1449"><hi rend="paranum">1449</hi><hi rend="dot">.</hi></p>

<p rend="gatha1"> Vitthāratopi sambhārā, kesalomādi vīsati;</p>

<p rend="gathalast">Pathavīdhātu pittādi, dvādasāpoti bhāvaye.</p>

<p rend="hangnum" n="1450"><hi rend="paranum">1450</hi><hi rend="dot">.</hi></p>

<p rend="gatha1"> Tejena yena kāyoyaṃ, santappati jirīyati;</p>

<p rend="gathalast">Paridayhati sammā ca, paccanti asitādayo.</p>

<p rend="hangnum" n="1451"><hi rend="paranum">1451</hi><hi rend="dot">.</hi></p>

<p rend="gatha1"> Tadetaṃ <pb ed="V" n="0.0132" /> catukoṭṭhāsaṃ, kāyasambhavamattano;</p>

<p rend="gathalast">Tejodhātūti gaṇheyya, vāyodhātūticāparaṃ.</p>

<p rend="hangnum" n="1452"><hi rend="paranum">1452</hi><hi rend="dot">.</hi></p>

<p rend="gatha1"> Uddhañcādhogamāvātā, kucchikoṭṭhāsayā tathā;</p>

<p rend="gathalast">Aṅgamaṅgānusārī ca, chadhānāpānamiccapi.</p>

<p rend="hangnum" n="1453"><hi rend="paranum">1453</hi><hi rend="dot">.</hi></p>

<p rend="gatha1"> Taṃ taṃ lakkhaṇamārabbha, niddhāretvā salakkhaṇaṃ;</p>

<p rend="gathalast">Parigaṇheyya sabbattha, catudhā dhātusaṅgahaṃ.</p>

<p rend="hangnum" n="1454"><hi rend="paranum">1454</hi><hi rend="dot">.</hi></p>

<p rend="gatha1"> Iccevaṃ catukoṭṭhāso,</p>

<p rend="gatha2">Dhātumatto kaḷevaro;</p>

<p rend="gatha3">Niccetano ca nissatto,</p>

<p rend="gathalast">Nissāro parabhojano.</p>

<p rend="hangnum" n="1455"><hi rend="paranum">1455</hi><hi rend="dot">.</hi></p>

<p rend="gatha1"> Ritto tuccho ca suñño ca,</p>

<p rend="gatha2">Vivitto ca pavajjito;</p>

<p rend="gatha3">Attā vā attanīyaṃ vā,</p>

<p rend="gathalast">Natthevettha kathañcipi.</p>

<p rend="hangnum" n="1456"><hi rend="paranum">1456</hi><hi rend="dot">.</hi></p>

<p rend="gatha1"> Kevalaṃ <pb ed="M" n="0.0125" /> cetanāviddho, kāyoyaṃ parivattati;</p>

<p rend="gathalast">Kampito yāya yantaṃva, sādhippāyova khāyati.</p>

<p rend="hangnum" n="1457"><hi rend="paranum">1457</hi><hi rend="dot">.</hi></p>

<p rend="gatha1"> Āyu usmā ca viññāṇaṃ, yadā kāyaṃ jahantimaṃ;</p>

<p rend="gathalast">Apaviddho tadā seti, niratthaṃva kaliṅgaraṃ.</p>

<p rend="hangnum" n="1458"><hi rend="paranum">1458</hi><hi rend="dot">.</hi></p>

<p rend="gatha1"> Viparītaṃ papañcentā, bahudhā mohapārutā;</p>

<p rend="gathalast">Yattha micchāvipallāsaparābhūtā puthujjanā.</p>

<p rend="hangnum" n="1459"><hi rend="paranum">1459</hi><hi rend="dot">.</hi></p>

<p rend="gatha1"> Saṃsāraddhānakantāraṃ, caturāpāyasaṅkaraṃ;</p>

<p rend="gathalast">Byasanekāyanopāyaṃ, nātivattanti dujjanā.</p>

<p rend="hangnum" n="1460"><hi rend="paranum">1460</hi><hi rend="dot">.</hi></p>

<p rend="gatha1"> Soyamevaṃ catuddhāti,</p>

<p rend="gatha2">Dhātubhedena passato;</p>

<p rend="gatha3">Tassopacāriko <pb ed="V" n="0.0133" /> nāma,</p>

<p rend="gathalast">Samatho hoti cetasi.</p>

<p rend="hangnum" n="1461"><hi rend="paranum">1461</hi><hi rend="dot">.</hi></p>

<p rend="gatha1"> Itthaṃ dhātuvavatthānaṃ, katvā tadanusārato;</p>

<p rend="gathalast">Upādārūpadhamme ca, nāmadhamme ca sabbathā.</p>

<p rend="hangnum" n="1462"><hi rend="paranum">1462</hi><hi rend="dot">.</hi></p>

<p rend="gatha1"> Bhūmibhūte pariggayha, passanto paccayaṭṭhitiṃ;</p>

<p rend="gathalast">Ajjhattañca bahiddhā ca, vipassantodayabbayaṃ.</p>

<p rend="hangnum" n="1463"><hi rend="paranum">1463</hi><hi rend="dot">.</hi></p>

<p rend="gatha1"> Yathābhūtamabhiññāya, nibbindanto virajjati;</p>

<p rend="gathalast">Virāgā ca vimuccitvā, pāragūti pavuccati.</p>

<p rend="hangnum" n="1464"><hi rend="paranum">1464</hi><hi rend="dot">.</hi></p>

<p rend="gatha1"><hi rend="bold">Āruppaṃ</hi> pana bhāvento, kammaṭṭhānamanāvilaṃ;</p>

<p rend="gathalast">Catukkapañcakajjhānaṃ, patvā kasiṇamaṇḍale.</p>

<p rend="hangnum" n="1465"><hi rend="paranum">1465</hi><hi rend="dot">.</hi></p>

<p rend="gatha1"> Pariciṇṇavasībhūtā, jhānā vuṭṭhāya pañcamā;</p>

<p rend="gathalast">Cinteti daṇḍādānādirūpadosamabhiṇhaso.</p>

<p rend="hangnum" n="1466"><hi rend="paranum">1466</hi><hi rend="dot">.</hi></p>

<p rend="gatha1"> Nibbindanto tato rūpe, tadākāre ca gocare;</p>

<p rend="gathalast">Tadālambaṇadhamme ca, patthento samatikkamaṃ.</p>

<p rend="hangnum" n="1467"><hi rend="paranum">1467</hi><hi rend="dot">.</hi></p>

<p rend="gatha1"> Pattharitvāna yaṃ kiñci, ākāsakasiṇaṃ vinā;</p>

<p rend="gathalast">Ugghāṭeti tamevātha, kasiṇaṃ dhitimā sato.</p>

<p rend="hangnum" n="1468"><hi rend="paranum">1468</hi><hi rend="dot">.</hi></p>

<p rend="gatha1"> Na <pb ed="M" n="0.0126" /> taṃ manasi karoti, nāvajjati na pekkhati;</p>

<p rend="gathalast">Cintābhogavinimutto, kasiṇaṃ pati sabbathā.</p>

<p rend="hangnum" n="1469"><hi rend="paranum">1469</hi><hi rend="dot">.</hi></p>

<p rend="gatha1"> Tadappāyasamaññātamākāsaṃ pati mānasaṃ;</p>

<p rend="gathalast">Sādhukaṃ paṭipādeti, yoniso paṭicintayaṃ.</p>

<p rend="hangnum" n="1470"><hi rend="paranum">1470</hi><hi rend="dot">.</hi></p>

<p rend="gatha1"> Tassāvajjanasampannaṃ, upāyapaṭipāditaṃ;</p>

<p rend="gathalast">Kasiṇāpagamākāsaṃ, cintanārabbha vattati.</p>

<p rend="hangnum" n="1471"><hi rend="paranum">1471</hi><hi rend="dot">.</hi></p>

<p rend="gatha1"> Itthamantaradhāpetvā, kasiṇaṃ tu tato paraṃ;</p>

<p rend="gathalast">Sabbāvantamanantaraṃ, pharatākāsagocaraṃ.</p>

<p rend="hangnum" n="1472"><hi rend="paranum">1472</hi><hi rend="dot">.</hi></p>

<p rend="gatha1"> Tattha <pb ed="V" n="0.0134" /> vuttanayeneva, bhāventassopacārato;</p>

<p rend="gathalast"><hi rend="bold">Paṭhamāruppa</hi>mappeti, ākāsānantagocare.</p>

<p rend="hangnum" n="1473"><hi rend="paranum">1473</hi><hi rend="dot">.</hi></p>

<p rend="gatha1"> Tato tamhā vasībhūtā, vuṭṭhahitvā vicintayaṃ;</p>

<p rend="gathalast">‘‘Āsannarūpāvacarajjhānapaccatthika’’nti taṃ.</p>

<p rend="hangnum" n="1474"><hi rend="paranum">1474</hi><hi rend="dot">.</hi></p>

<p rend="gatha1"> Nikantiṃ pariyādāya, tamhā ākāsagocarā;</p>

<p rend="gathalast">Appetuṃ dutiyāruppa-matisantanti gacchati.</p>

<p rend="hangnum" n="1475"><hi rend="paranum">1475</hi><hi rend="dot">.</hi></p>

<p rend="gatha1"> Paṭhamāruppaviññāṇa-manantaṃ pharato tato;</p>

<p rend="gathalast"><hi rend="bold">Dutiyāruppa</hi>mappeti, viññāṇānantagocare.</p>

<p rend="hangnum" n="1476"><hi rend="paranum">1476</hi><hi rend="dot">.</hi></p>

<p rend="gatha1"> Paṭhamāruppaviññāṇa-mabhāvento tato paraṃ;</p>

<p rend="gathalast">Appeti <hi rend="bold">tatiyāruppa</hi>-mākiñcaññamhi gocare.</p>

<p rend="hangnum" n="1477"><hi rend="paranum">1477</hi><hi rend="dot">.</hi></p>

<p rend="gatha1"> Tato ca tatiyāruppaṃ, ‘‘santameta’’nti passato;</p>

<p rend="gathalast"><hi rend="bold">Catutthāruppa</hi>mappeti, tatiyāruppagocare.</p>

<p rend="hangnum" n="1478"><hi rend="paranum">1478</hi><hi rend="dot">.</hi></p>

<p rend="gatha1"> Gūthamhi maṇḍape laggo, eko tannissitoparo;</p>

<p rend="gathalast">Eko bahi anissāya, taṃ taṃ nissāya cāparo.</p>

<p rend="hangnum" n="1479"><hi rend="paranum">1479</hi><hi rend="dot">.</hi></p>

<p rend="gatha1"> Ṭhito catūhi etehi, purisehi yathākkamaṃ;</p>

<p rend="gathalast">Samānatāya ñātabbā, catassopi vibhāvinā.</p>

<p rend="hangnum" n="1480"><hi rend="paranum">1480</hi><hi rend="dot">.</hi></p>

<p rend="gatha1"> Iccālambaṇabhedehi <pb ed="M" n="0.0127" />, catudhāruppabhāvanā;</p>

<p rend="gathalast">Aṅgabhedaṃ panetāsaṃ, na kathenti tathāpi ca.</p>

<p rend="hangnum" n="1481"><hi rend="paranum">1481</hi><hi rend="dot">.</hi></p>

<p rend="gatha1"> Suppaṇītatarā honti, uddhamuddhaṃ yathākkamaṃ;</p>

<p rend="gathalast">Cātumahārājikādidibbasampattiyo yathā.</p>

<p rend="hangnum" n="1482"><hi rend="paranum">1482</hi><hi rend="dot">.</hi></p>

<p rend="gatha1"> Āneñjamiti bhāvetvā, samāpattiṃ catubbidhaṃ;</p>

<p rend="gathalast">Susamāhitasaṅkappo, sampannācalamānaso.</p>

<p rend="hangnum" n="1483"><hi rend="paranum">1483</hi><hi rend="dot">.</hi></p>

<p rend="gatha1"> Vipassanto yathābhūtaṃ, sacchikatvā phaluttamaṃ;</p>

<p rend="gathalast">Ubhatobhāgavimutto, arahāti pavuccati.</p>

<p rend="hangnum" n="1484"><hi rend="paranum">1484</hi><hi rend="dot">.</hi></p>

<p rend="gatha1"> Kammaṭṭhānavidhiṃ <pb ed="V" n="0.0135" /> ñatvā, cattālīsavidhaṃ tato;</p>

<p rend="gathalast"><hi rend="bold">Abhiññāyopi</hi> viññeyyā, samathe bhāvanānaye.</p>

<p rend="hangnum" n="1485"><hi rend="paranum">1485</hi><hi rend="dot">.</hi></p>

<p rend="gatha1"> Iddhividhā dibbasotā, cetopariyajānanā;</p>

<p rend="gathalast">Pubbenivāsānussati, dibbacakkhu tathāparā.</p>

<p rend="hangnum" n="1486"><hi rend="paranum">1486</hi><hi rend="dot">.</hi></p>

<p rend="gatha1"> Cetosamādhinissaṭṭhā, pañcābhiññā pakāsitā;</p>

<p rend="gathalast">Rūpāvacaradhammāva, pañcamajjhānabhūmikā.</p>

<p rend="hangnum" n="1487"><hi rend="paranum">1487</hi><hi rend="dot">.</hi></p>

<p rend="gatha1"> Bahubhāvādidhiṭṭhānaṃ, komārādivikubbanā;</p>

<p rend="gathalast">Manomayābhinimmānamiccevaṃ tividhi<hi rend="bold">ddhiyo</hi>.</p>

<p rend="hangnum" n="1488"><hi rend="paranum">1488</hi><hi rend="dot">.</hi></p>

<p rend="gatha1"> Dibbe ca mānuse sadde,</p>

<p rend="gatha2">Tathā dūre ca santike;</p>

<p rend="gatha3">Suṇanti yāya sā <hi rend="bold">dibbā,</hi></p>

<p rend="gathalast"><hi rend="bold">Sotadhātū</hi>ti bhāsitā.</p>

<p rend="hangnum" n="1489"><hi rend="paranum">1489</hi><hi rend="dot">.</hi></p>

<p rend="gatha1"><hi rend="bold">Cetopariyañāṇa</hi>nti, parapuggalacetaso;</p>

<p rend="gathalast">Sarāgavītarāgādiparicchedakamīritaṃ.</p>

<p rend="hangnum" n="1490"><hi rend="paranum">1490</hi><hi rend="dot">.</hi></p>

<p rend="gatha1"> Pubbenivutthakhandhānussaraṇe ñāṇamīritaṃ;</p>

<p rend="gathalast"><hi rend="bold">Pubbenivāsānussatiñāṇa</hi> nāmena tādinā.</p>

<p rend="hangnum" n="1491"><hi rend="paranum">1491</hi><hi rend="dot">.</hi></p>

<p rend="gatha1"> Cavamāne ca jāyante, satte rūpamarūpakaṃ;</p>

<p rend="gathalast">Tathā mānusakaṃ rūpaṃ, thūlaṃ sukhuma santikaṃ.</p>

<p rend="hangnum" n="1492"><hi rend="paranum">1492</hi><hi rend="dot">.</hi></p>

<p rend="gatha1"> Dūre <pb ed="M" n="0.0128" /> pakāsaṃ channañca, yena passanti yogino;</p>

<p rend="gathalast">Cutūpapātañāṇaṃ taṃ, <hi rend="bold">dibbacakkhū</hi>ti vuccati.</p>

<p rend="hangnum" n="1493"><hi rend="paranum">1493</hi><hi rend="dot">.</hi></p>

<p rend="gatha1"> Anāgataṃsañāṇañca, yathākammupagaṃ tathā;</p>

<p rend="gathalast">Tannissitattā gacchanti, dibbacakkhumhi saṅgahaṃ.</p>

<p rend="hangnum" n="1494"><hi rend="paranum">1494</hi><hi rend="dot">.</hi></p>

<p rend="gatha1"> Iti pañcavidhaṃ pattumabhiññaṃ pana paṇḍito;</p>

<p rend="gathalast">Katvāna pañcamajjhāne, pañcadhā vasitaṃ cidaṃ.</p>

<p rend="hangnum" n="1495"><hi rend="paranum">1495</hi><hi rend="dot">.</hi></p>

<p rend="gatha1"> Tathā <pb ed="V" n="0.0136" /> samāhite citte, parisuddhe niraṅgaṇe;</p>

<p rend="gathalast">Mudubhūte kammaniye, āneñjamhi patiṭṭhite.</p>

<p rend="hangnum" n="1496"><hi rend="paranum">1496</hi><hi rend="dot">.</hi></p>

<p rend="gatha1"> Abhiññāpādakajjhānā, tato vuṭṭhāya pañcamā;</p>

<p rend="gathalast">Abhiññāparikammāya, ninnāmeyyātha mānasaṃ.</p>

<p rend="hangnum" n="1497"><hi rend="paranum">1497</hi><hi rend="dot">.</hi></p>

<p rend="gatha1"> Adhiṭṭheyyādikaṃ taṃ tamāvajjitvā yathārahaṃ;</p>

<p rend="gathalast">Parikammaṃ karitvāna, samāpajjeyya pādakaṃ.</p>

<p rend="hangnum" n="1498"><hi rend="paranum">1498</hi><hi rend="dot">.</hi></p>

<p rend="gatha1"> Punadeva ca vuṭṭhāya, parikammaṃ yathā pure;</p>

<p rend="gathalast">Karontassa panappeti, abhiññāṇena pañcamaṃ.</p>

<p rend="hangnum" n="1499"><hi rend="paranum">1499</hi><hi rend="dot">.</hi></p>

<p rend="gatha1"> Adhiṭṭhantaṃ vikubbantaṃ, nimminantaṃ yathārahaṃ;</p>

<p rend="gathalast">Sadde suṇantaṃ sattānaṃ, parijānañca mānasaṃ.</p>

<p rend="hangnum" n="1500"><hi rend="paranum">1500</hi><hi rend="dot">.</hi></p>

<p rend="gatha1"> Saraṃ pubbenivāsañca, passaṃ sugatiduggatiṃ;</p>

<p rend="gathalast">Yathākammaṃ vipākañca, pajānantamanāgataṃ.</p>

<p rend="hangnum" n="1501"><hi rend="paranum">1501</hi><hi rend="dot">.</hi></p>

<p rend="gatha1"> Yathāsambhavamiccevamupāyakusalo muni;</p>

<p rend="gathalast">Upanissayasampanno, abhiññamadhigacchati.</p>

<p rend="hangnum" n="1502"><hi rend="paranum">1502</hi><hi rend="dot">.</hi></p>

<p rend="gatha1"> Pattābhiñño mahāyogī, pariyodātamānaso;</p>

<p rend="gathalast">Paripakkena ñāṇena, vipassitvā tilakkhaṇaṃ.</p>

<p rend="hangnum" n="1503"><hi rend="paranum">1503</hi><hi rend="dot">.</hi></p>

<p rend="gatha1"> Laddhāsavakkhayaṃ ñāṇaṃ, chadhābhiññamanuttaraṃ;</p>

<p rend="gathalast">Mahākhīṇāsavo nāma, chaḷabhiñño pavuccati.</p>

<p rend="hangnum" n="1504"><hi rend="paranum">1504</hi><hi rend="dot">.</hi></p>

<p rend="gatha1"> Cattālīsavidhaṃ <pb ed="M" n="0.0129" /> panitthamamalocetomalakkhālanaṃ,</p>

<p rend="gatha2">Kammaṭṭhānanayaṃ yamāha sugato sammā samādhānakaṃ;</p>

<p rend="gatha3">Saṃkhittaṃ kathitaṃ tamettha sakalaṃ sābhiññamettāvatā,</p>

<p rend="gathalast">Kattabbā muninettha sādhumatinā sambhāvanā sabbathā.</p>

<p rend="hangnum" n="1505"><hi rend="paranum">1505</hi><hi rend="dot">.</hi></p>

<p rend="gatha1"> Varaguṇagaṇabhūsitānusiṭṭhaṃ,</p>

<p rend="gatha2">Iti samathamimaṃ tu bhāvayitvā;</p>

<p rend="gatha3">Paramamanupamaṃ <pb ed="V" n="0.0137" /> bhajanti dhīrā,</p>

<p rend="gathalast">Hitasukhamukhamuttamānubuddhaṃ.</p>

<p rend="centre">Iti nāmarūpaparicchede sesakammaṭṭhānavibhāgo nāma</p>

<p rend="centre">Dasamo paricchedo.</p>

<p rend="centre">Niṭṭhito ca nāmarūpaparicchede sabbathāpi</p>

<p rend="centre">Samathabhāvanāvibhāgo.</p>

<p rend="chapter">11. Ekādasamo paricchedo</p>

<p rend="title">Vipassanāvibhāgo</p>

<p rend="hangnum" n="1506"><hi rend="paranum">1506</hi><hi rend="dot">.</hi></p>

<p rend="gatha1"> Dvidhā samuṭṭhānadhurā, tividhā bhūmiyo matā;</p>

<p rend="gathalast">Tividhābhinivesā ca, sarīraṃ tu catubbidhaṃ.</p>

<p rend="hangnum" n="1507"><hi rend="paranum">1507</hi><hi rend="dot">.</hi></p>

<p rend="gatha1"> Tividhā bhāvanā tattha, saṅkhāresu yathārahaṃ;</p>

<p rend="gathalast">Duvidhākāramārabbha, nijjhāyati tilakkhaṇaṃ.</p>

<p rend="hangnum" n="1508"><hi rend="paranum">1508</hi><hi rend="dot">.</hi></p>

<p rend="gatha1"> Aṭṭhārasākārabhinnā, dasāvatthā vibhāvitā;</p>

<p rend="gathalast">Tidhā vibhāgā sādheti, vimokkhattayamuttamaṃ.</p>

<p rend="hangnum" n="1509"><hi rend="paranum">1509</hi><hi rend="dot">.</hi></p>

<p rend="gatha1"> Catusaccapaṭivedhā, sattaṭṭhāriyapuggalā;</p>

<p rend="gathalast">Klesahānī yathāyogaṃ, catasso paṭisambhidā.</p>

<p rend="hangnum" n="1510"><hi rend="paranum">1510</hi><hi rend="dot">.</hi></p>

<p rend="gatha1"> Tividhā <pb ed="M" n="0.0130" /> ca samāpatti, nirodhā ca tathāparā;</p>

<p rend="gathalast">Nissandaphalamiccāhu, tassā sāsanakovidā.</p>

<p rend="hangnum" n="1511"><hi rend="paranum">1511</hi><hi rend="dot">.</hi></p>

<p rend="gatha1"> Vipassanābhāvanāya-miti bhāsanti paṇḍitā;</p>

<p rend="gathalast">Tamidāni pavakkhāmi, yathānukkamato kathaṃ.</p>

<p rend="hangnum" n="1512"><hi rend="paranum">1512</hi><hi rend="dot">.</hi></p>

<p rend="gatha1"> Bhūmidhamme <pb ed="V" n="0.0138" /> pariggayha, vicinantassa yogino;</p>

<p rend="gathalast">Satiyā samathā vātha, <hi rend="bold">samuṭṭhāti</hi> vipassanā.</p>

<p rend="hangnum" n="1513"><hi rend="paranum">1513</hi><hi rend="dot">.</hi></p>

<p rend="gatha1"> Sabhāvapaṭivedhe ca, saddhammapaṭipattiyaṃ;</p>

<p rend="gathalast">Paññāsaddhādvayaṃ tassā, <hi rend="bold">dhura</hi>māhu dhurandharā.</p>

<p rend="hangnum" n="1514"><hi rend="paranum">1514</hi><hi rend="dot">.</hi></p>

<p rend="gatha1"> Tebhūmakasabhāvānaṃ, sappaccayapariggaho;</p>

<p rend="gathalast">Ñātapariññā nāmāyaṃ, bhūmīti paṭhamā matā.</p>

<p rend="hangnum" n="1515"><hi rend="paranum">1515</hi><hi rend="dot">.</hi></p>

<p rend="gatha1"> Kalāpato sammasanaṃ, udayabbayadassanaṃ;</p>

<p rend="gathalast">Pariññātīraṇā nāma, dutiyā bhūmi bhāsitā.</p>

<p rend="hangnum" n="1516"><hi rend="paranum">1516</hi><hi rend="dot">.</hi></p>

<p rend="gatha1"> Pahānapariññā bhūmi, tatiyāhu tatoparaṃ;</p>

<p rend="gathalast">Bhaṅgādiñāṇamiccevaṃ, tividhā <hi rend="bold">bhūmiyo</hi> matā.</p>

<p rend="hangnum" n="1517"><hi rend="paranum">1517</hi><hi rend="dot">.</hi></p>

<p rend="gatha1"> Khaṇasantatiaddhāna-vasenettha samīritā;</p>

<p rend="gathalast">Aniccā dukkhānattāti, tividhā<hi rend="bold">bhinivesanā</hi>.</p>

<p rend="hangnum" n="1518"><hi rend="paranum">1518</hi><hi rend="dot">.</hi></p>

<p rend="gatha1"> Diṭṭhikaṅkhāvitaraṇā, maggāmaggapaṭippadā;</p>

<p rend="gathalast">Visuddhiyo catassopi, <hi rend="bold">sarīra</hi>nti nidassitā.</p>

<p rend="hangnum" n="1519"><hi rend="paranum">1519</hi><hi rend="dot">.</hi></p>

<p rend="gatha1"> Salakkhaṇavavatthānaṃ, paccayākāranicchayo;</p>

<p rend="gathalast">Kummaggaparihāro ca, tilakkhaṇavipassanā.</p>

<p rend="hangnum" n="1520"><hi rend="paranum">1520</hi><hi rend="dot">.</hi></p>

<p rend="gatha1"> Iti lakkhaṇabhinnattā, labbhantekakkhaṇepi ca;</p>

<p rend="gathalast">Desitā hetubhūtena, kamenevaṃ visuddhiyo.</p>

<p rend="hangnum" n="1521"><hi rend="paranum">1521</hi><hi rend="dot">.</hi></p>

<p rend="gatha1"> Sīlabbisuddhiādīnaṃ, tathā sāva paramparā;</p>

<p rend="gathalast">Cittabbisuddhiādīnamatthāyāti pakāsitā.</p>

<p rend="hangnum" n="1522"><hi rend="paranum">1522</hi><hi rend="dot">.</hi></p>

<p rend="gatha1"> Dissamānasabhāvānaṃ, passanto paccayaṭṭhiti;</p>

<p rend="gathalast">Paripanthavimutto hi, paṭipādeti bhāvanaṃ.</p>

<p rend="hangnum" n="1523"><hi rend="paranum">1523</hi><hi rend="dot">.</hi></p>

<p rend="gatha1"> Tathāpi <pb ed="M" n="0.0131" /> ca visesena, paṭipannassa yogino;</p>

<p rend="gathalast">Tattha tattha vibhūtattā, ṭhānato bheditā kathaṃ.</p>

<p rend="hangnum" n="1524"><hi rend="paranum">1524</hi><hi rend="dot">.</hi></p>

<p rend="gatha1"> Rūpapubbaṅgamaṃ <pb ed="V" n="0.0139" /> vātha, nāmapubbaṅgamaṃ tathā;</p>

<p rend="gathalast">Ajjhattaṃ vā bahiddhā vā, yathāpākaṭadhammato.</p>

<p rend="hangnum" n="1525"><hi rend="paranum">1525</hi><hi rend="dot">.</hi></p>

<p rend="gatha1"> Nāmarūpādibhedena, bhūmidhammapariggaho;</p>

<p rend="gathalast">Vuttā diṭṭhivisuddhīti, attadiṭṭhippahānato.</p>

<p rend="hangnum" n="1526"><hi rend="paranum">1526</hi><hi rend="dot">.</hi></p>

<p rend="gatha1"> Āhacca paccayuppannā, tathā tabbhāvabhāvino;</p>

<p rend="gathalast">Pavattantīti saṅkhāre, passato pana yoniso.</p>

<p rend="hangnum" n="1527"><hi rend="paranum">1527</hi><hi rend="dot">.</hi></p>

<p rend="gatha1"> Paccayaggāhinī paññā, nāmarūpappavattiyā;</p>

<p rend="gathalast">Kaṅkhā taranti tāyāti, kaṅkhāvitaraṇā matā.</p>

<p rend="hangnum" n="1528"><hi rend="paranum">1528</hi><hi rend="dot">.</hi></p>

<p rend="gatha1"> Aniccā dukkhānattāti, paccayāyattavuttito;</p>

<p rend="gathalast">Saṅkhipitvā kalāpena, sammasīyanti saṅkhatā.</p>

<p rend="hangnum" n="1529"><hi rend="paranum">1529</hi><hi rend="dot">.</hi></p>

<p rend="gatha1"> Uppādavayabhāvopi, lakkhaṇattayasādhako;</p>

<p rend="gathalast">Paccayākāramārabbha, lakkhīyati visesato.</p>

<p rend="hangnum" n="1530"><hi rend="paranum">1530</hi><hi rend="dot">.</hi></p>

<p rend="gatha1"> Tasmā sammasanañāṇaṃ, udayabbayadassanaṃ;</p>

<p rend="gathalast">Kaṅkhāvitaraṇāyaṃ tu, saṅgayhati visuddhiyaṃ.</p>

<p rend="hangnum" n="1531"><hi rend="paranum">1531</hi><hi rend="dot">.</hi></p>

<p rend="gatha1"> Tattha saṃklesavikkhepaṃ, kummaggaṃ parivajjato;</p>

<p rend="gathalast">Maggāmaggavisuddhīti, ñāṇadassanamīritaṃ.</p>

<p rend="hangnum" n="1532"><hi rend="paranum">1532</hi><hi rend="dot">.</hi></p>

<p rend="gatha1"> Tato kathenti akliṭṭhamudayabbayadassanaṃ;</p>

<p rend="gathalast">Ādiṃ katvā paṭipadāñāṇadassanasuddhiyaṃ.</p>

<p rend="hangnum" n="1533"><hi rend="paranum">1533</hi><hi rend="dot">.</hi></p>

<p rend="gatha1"> Paccayapaccayuppanne, yathāvatthuvavatthite;</p>

<p rend="gathalast">Pahātumīhamānānaṃ, niyyānapaṭipattito.</p>

<p rend="hangnum" n="1534"><hi rend="paranum">1534</hi><hi rend="dot">.</hi></p>

<p rend="gatha1"> Upaklesavisuddho hi, punadevodayabbayaṃ;</p>

<p rend="gathalast">Adhiṭṭhahitvā bhaṅgādi-ñāṇehi paṭipajjati.</p>

<p rend="hangnum" n="1535"><hi rend="paranum">1535</hi><hi rend="dot">.</hi></p>

<p rend="gatha1"> Tathā <pb ed="M" n="0.0132" /> cābhinavuppanne, bhijjamāne vipassato;</p>

<p rend="gathalast">Saṃvegakaḍḍhitaṃ ñāṇaṃ, bhaṅgādimanutiṭṭhati.</p>

<p rend="hangnum" n="1536"><hi rend="paranum">1536</hi><hi rend="dot">.</hi></p>

<p rend="gatha1"> Tato <pb ed="V" n="0.0140" /> pubbe pavattā hi, saṃklesāpāyasambhavā;</p>

<p rend="gathalast">Paṭipattivisuddhīti, na saṅgayhati bhāvanā.</p>

<p rend="hangnum" n="1537"><hi rend="paranum">1537</hi><hi rend="dot">.</hi></p>

<p rend="gatha1"> Sampādento paniccetā, catassopi visuddhiyo;</p>

<p rend="gathalast">Aniccā dukkhānattāti, bhāveyya tividhā kathaṃ.</p>

<p rend="hangnum" n="1538"><hi rend="paranum">1538</hi><hi rend="dot">.</hi></p>

<p rend="gatha1"> Paccayapaccayuppannā, jātānantarabhedino;</p>

<p rend="gathalast">Aniccā ca pabhaṅgū ca, palujjanti cavanti ca.</p>

<p rend="hangnum" n="1539"><hi rend="paranum">1539</hi><hi rend="dot">.</hi></p>

<p rend="gatha1"> Addhuvā ca asārā ca, vibhavā ca vināsino;</p>

<p rend="gathalast">Saṅkhatā vipariṇāma-dhammā ittarakālikā.</p>

<p rend="hangnum" n="1540"><hi rend="paranum">1540</hi><hi rend="dot">.</hi></p>

<p rend="gatha1"> Khayadhammā vayadhammā, lahukālappavattino;</p>

<p rend="gathalast">Tāvakālikadhammā ca, parittaṭṭhitikā tathā.</p>

<p rend="hangnum" n="1541"><hi rend="paranum">1541</hi><hi rend="dot">.</hi></p>

<p rend="gatha1"> Khaṇattayaparicchinnā, pubbāparavicittakā;</p>

<p rend="gathalast">Purakkhatā nirodhassa, sassatā na kudācanaṃ.</p>

<p rend="hangnum" n="1542"><hi rend="paranum">1542</hi><hi rend="dot">.</hi></p>

<p rend="gatha1"> Jāyanti parihānāya, na tu jāyanti vuddhiyā;</p>

<p rend="gathalast">Jiyyamānāva tiṭṭhanti, jiṇṇā bhaṅgaparāyaṇā.</p>

<p rend="hangnum" n="1543"><hi rend="paranum">1543</hi><hi rend="dot">.</hi></p>

<p rend="gatha1"> Ahutvāyevuppajjanti, na kutocipi āgatā;</p>

<p rend="gathalast">Hutvā antaradhāyanti, na tu katthaci sañcitā.</p>

<p rend="hangnum" n="1544"><hi rend="paranum">1544</hi><hi rend="dot">.</hi></p>

<p rend="gatha1"> Taṃ taṃ paccayasāmaggi-mattalābhāya nissitā;</p>

<p rend="gathalast">Nirodhadhammā jāyanti, jātā byanti bhavanti te.</p>

<p rend="hangnum" n="1545"><hi rend="paranum">1545</hi><hi rend="dot">.</hi></p>

<p rend="gatha1"> Yathā nadī pabbateyyā, yathā dīpasikhā tathā;</p>

<p rend="gathalast">Sīghasīghaṃ pavattantā, uppajjanti vayanti ca.</p>

<p rend="hangnum" n="1546"><hi rend="paranum">1546</hi><hi rend="dot">.</hi></p>

<p rend="gatha1"> Jātā jātā nirujjhanti, aññe aññe tu jāyare;</p>

<p rend="gathalast">Avīci anusambandhā, na jānanti visesato.</p>

<p rend="hangnum" n="1547"><hi rend="paranum">1547</hi><hi rend="dot">.</hi></p>

<p rend="gatha1"> Iti <pb ed="M" n="0.0133" /> nānappakārena, vipassanto vicakkhaṇo;</p>

<p rend="gathalast"><hi rend="bold">Aniccabhāvanaṃ</hi> dhīro, paripāceti sādhukaṃ.</p>

<p rend="hangnum" n="1548"><hi rend="paranum">1548</hi><hi rend="dot">.</hi></p>

<p rend="gatha1"> Dukkhā <pb ed="V" n="0.0141" /> ca dukkhavatthū ca, abhiṇhaparipīḷitā;</p>

<p rend="gathalast">Rogā gaṇḍā ca sallā ca, aghato ca upaddavā.</p>

<p rend="hangnum" n="1549"><hi rend="paranum">1549</hi><hi rend="dot">.</hi></p>

<p rend="gatha1"> Bhayopasaggāghamūlā,</p>

<p rend="gatha2">Sāsavādīnavītitā;</p>

<p rend="gatha3">Aleṇāsaraṇātāṇā,</p>

<p rend="gathalast">Vadhakā mārakāmisā.</p>

<p rend="hangnum" n="1550"><hi rend="paranum">1550</hi><hi rend="dot">.</hi></p>

<p rend="gatha1"> Jātidhammā jarābyādhi-</p>

<p rend="gatha2">Sokopāyāsabhāgino;</p>

<p rend="gatha3">Paridevasabhāvā ca,</p>

<p rend="gathalast">Saṃklesā dukkhabhāgino.</p>

<p rend="hangnum" n="1551"><hi rend="paranum">1551</hi><hi rend="dot">.</hi></p>

<p rend="gatha1"> Jegucchā paṭikūlā ca, bībhacchā ca virūpino;</p>

<p rend="gathalast">Ajaññā capalā hīnā, duggandhā bālasevitā.</p>

<p rend="hangnum" n="1552"><hi rend="paranum">1552</hi><hi rend="dot">.</hi></p>

<p rend="gatha1"> Sokantarikatāniccaṃ, taṇhāya kaḍḍhitā bhusaṃ;</p>

<p rend="gathalast">Kapaṇā duggatā dīnā, vipannā ca vighātino.</p>

<p rend="hangnum" n="1553"><hi rend="paranum">1553</hi><hi rend="dot">.</hi></p>

<p rend="gatha1"> Attalābhaṃ gavesanti, taṃtaṃpaccayanissitā;</p>

<p rend="gathalast">Dukkhādhiṭṭhānamaccantaṃ, jātā puna vihaññare.</p>

<p rend="hangnum" n="1554"><hi rend="paranum">1554</hi><hi rend="dot">.</hi></p>

<p rend="gatha1"> Aggikūpe nimuggāva, klesasantāpabhāgino;</p>

<p rend="gathalast">Oviddhā viya sattīhi, saṅkhārā niccadukkhitā.</p>

<p rend="hangnum" n="1555"><hi rend="paranum">1555</hi><hi rend="dot">.</hi></p>

<p rend="gatha1"> Jāyamānā ca jiyyantā, miyyantā ca khaṇe khaṇe;</p>

<p rend="gathalast">Pasukā viya niccammā, haññanti serikāturā.</p>

<p rend="hangnum" n="1556"><hi rend="paranum">1556</hi><hi rend="dot">.</hi></p>

<p rend="gatha1"> Tilāni tilayanteva, ucchuyanteva ucchuyo;</p>

<p rend="gathalast">Udayabbayāvassaṃ te, pīḷayanti abhiṇhaso.</p>

<p rend="hangnum" n="1557"><hi rend="paranum">1557</hi><hi rend="dot">.</hi></p>

<p rend="gatha1"> Manoramanavākārā <pb ed="M" n="0.0134" />, vipallāsaparikkhatā;</p>

<p rend="gathalast">Iriyāpathasañchannā, nopatiṭṭhanti dukkhato.</p>

<p rend="hangnum" n="1558"><hi rend="paranum">1558</hi><hi rend="dot">.</hi></p>

<p rend="gatha1"> Saṅkhāresu <pb ed="V" n="0.0142" /> panetesu, vedanāssādarodhino;</p>

<p rend="gathalast">Sāva sandulasambaddhā, sammohaparivāritā.</p>

<p rend="hangnum" n="1559"><hi rend="paranum">1559</hi><hi rend="dot">.</hi></p>

<p rend="gatha1"> ‘‘Aduṃ dukkhamidaṃ dukkha’’-miti saṃsāracārino;</p>

<p rend="gathalast">Dukkhahetumajānantā, sambhamanti aviddasu.</p>

<p rend="hangnum" n="1560"><hi rend="paranum">1560</hi><hi rend="dot">.</hi></p>

<p rend="gatha1"> Sukhākāramapassantā, dukkhabhāranipīḷitā;</p>

<p rend="gathalast">Patthenti dukkhamevaññaṃ, bālā byasanabhāgino.</p>

<p rend="hangnum" n="1561"><hi rend="paranum">1561</hi><hi rend="dot">.</hi></p>

<p rend="gatha1"> Cavantā upapajjantā, rukkhasākhaṃva makkaṭo;</p>

<p rend="gathalast">Dukkhamekaṃ vimuccanti, tato gaṇhanti cāparaṃ.</p>

<p rend="hangnum" n="1562"><hi rend="paranum">1562</hi><hi rend="dot">.</hi></p>

<p rend="gatha1"> Te dīgharattaṃ socanti, taṇhāsallasamappitā;</p>

<p rend="gathalast">Diṭṭhipāsasamupetā, mānatthambhānusāyino.</p>

<p rend="hangnum" n="1563"><hi rend="paranum">1563</hi><hi rend="dot">.</hi></p>

<p rend="gatha1"> Tamākāraṃ paniccevaṃ, vipassanto visārado;</p>

<p rend="gathalast"><hi rend="bold">Dukkhānupassanaṃ</hi> nāma, paripāceti bhāvanaṃ.</p>

<p rend="hangnum" n="1564"><hi rend="paranum">1564</hi><hi rend="dot">.</hi></p>

<p rend="gatha1"> Dhammaṭṭhitiniyāmā hi, khandhāyatanadhātuyo;</p>

<p rend="gathalast">Anattāsassatantā ca, īhābhogavivajjitā.</p>

<p rend="hangnum" n="1565"><hi rend="paranum">1565</hi><hi rend="dot">.</hi></p>

<p rend="gatha1"> Payojanamadhiṭṭhāya, na tu byāpārayanti ca;</p>

<p rend="gathalast">Paccayapaccayuppannā, janetuṃ vātha jāyituṃ.</p>

<p rend="hangnum" n="1566"><hi rend="paranum">1566</hi><hi rend="dot">.</hi></p>

<p rend="gatha1"> Tathāpi hetusāmaggi-sambhave sambhavanti te;</p>

<p rend="gathalast">Tabbhāvabhāvibhāvena, aññamaññapavattitā.</p>

<p rend="hangnum" n="1567"><hi rend="paranum">1567</hi><hi rend="dot">.</hi></p>

<p rend="gatha1"> Ajāyituṃ na sakkonti, sati paccayasambhave;</p>

<p rend="gathalast">Paccayānamalābhe tu, na jāyanti kudācanaṃ.</p>

<p rend="hangnum" n="1568"><hi rend="paranum">1568</hi><hi rend="dot">.</hi></p>

<p rend="gatha1"> Na kiñcettha apekkhitvā, samaggā honti paccayā;</p>

<p rend="gathalast">Na janetuṃ na sakkonti, samaggā ca kudācanaṃ.</p>

<p rend="hangnum" n="1569"><hi rend="paranum">1569</hi><hi rend="dot">.</hi></p>

<p rend="gatha1"> Yathāpaccayalābhena <pb ed="M" n="0.0135" />, pavattanti yathā tathā;</p>

<p rend="gathalast">Rakkhitā vā vidhātā vā, natthi assāmikā tathā.</p>

<p rend="hangnum" n="1570"><hi rend="paranum">1570</hi><hi rend="dot">.</hi></p>

<p rend="gatha1"> ‘‘Ahaṃ <pb ed="V" n="0.0143" /> mama’’nti gaṇhantā, pariṇāmenti aññathā;</p>

<p rend="gathalast">Vissasantā harantete, parābhūtā palambhino.</p>

<p rend="hangnum" n="1571"><hi rend="paranum">1571</hi><hi rend="dot">.</hi></p>

<p rend="gatha1"> Rittā tucchā ca suññā ca, vivittā sāravajjitā;</p>

<p rend="gathalast">Salakkhaṇaparicchinnā, dhammā natthettha puggalo.</p>

<p rend="hangnum" n="1572"><hi rend="paranum">1572</hi><hi rend="dot">.</hi></p>

<p rend="gatha1"> Jāyamānā ca jiyyantā, miyyamānā ca saṅkhatā;</p>

<p rend="gathalast">Vivasā parivattanti, vaso tesaṃ na katthaci.</p>

<p rend="hangnum" n="1573"><hi rend="paranum">1573</hi><hi rend="dot">.</hi></p>

<p rend="gatha1"> Na tesu kassacisseraṃ, na tesañcatthi katthaci;</p>

<p rend="gathalast">Na cattanīti saṅkhārā, ādhipaccavivajjitā.</p>

<p rend="hangnum" n="1574"><hi rend="paranum">1574</hi><hi rend="dot">.</hi></p>

<p rend="gatha1"> Kadalīpattavaṭṭīva, aññamaññapatiṭṭhitā;</p>

<p rend="gathalast">Sahajātagghanībhūtā, nopaṭṭhanti anattato.</p>

<p rend="hangnum" n="1575"><hi rend="paranum">1575</hi><hi rend="dot">.</hi></p>

<p rend="gatha1"> Arūpanissitaṃ rūpaṃ, arūpaṃ rūpanissitaṃ;</p>

<p rend="gathalast">Jaccandhapīṭhasappīva, aññamaññavavatthitaṃ.</p>

<p rend="hangnum" n="1576"><hi rend="paranum">1576</hi><hi rend="dot">.</hi></p>

<p rend="gatha1"> Yantasuttena yantaṃva, kāyayantaṃ pavattati;</p>

<p rend="gathalast">Nāmāvakaḍḍhitaṃ tattha, natthi attā sayaṃvasī.</p>

<p rend="hangnum" n="1577"><hi rend="paranum">1577</hi><hi rend="dot">.</hi></p>

<p rend="gatha1"> Cetovipphāranipphannā, vāyodhātusamuṭṭhitā;</p>

<p rend="gathalast">Iriyāpathaviññattivikārā pālakā matā.</p>

<p rend="hangnum" n="1578"><hi rend="paranum">1578</hi><hi rend="dot">.</hi></p>

<p rend="gatha1"> Oviddhavedanāsallavikārapariṇāmato;</p>

<p rend="gathalast">Bālānaṃ cittanipphannā, attāti parikappanā.</p>

<p rend="hangnum" n="1579"><hi rend="paranum">1579</hi><hi rend="dot">.</hi></p>

<p rend="gatha1"> Suddhasaṅkhārapuñjoyaṃ, nettha sattopalabbhati;</p>

<p rend="gathalast">Taṃ taṃ paccayamāgamma, dukkhakkhandhova jāyati.</p>

<p rend="hangnum" n="1580"><hi rend="paranum">1580</hi><hi rend="dot">.</hi></p>

<p rend="gatha1"> Evamādippakārehi, vipassanto anattato;</p>

<p rend="gathalast"><hi rend="bold">Anattabhāvanaṃ</hi> nāma, bhāvetīti pavuccati.</p>

<p rend="hangnum" n="1581"><hi rend="paranum">1581</hi><hi rend="dot">.</hi></p>

<p rend="gatha1"> Bhāvento tividhampetaṃ, <hi rend="bold">nijjhāyati tilakkhaṇaṃ</hi>;</p>

<p rend="gathalast">Nimittañca pavattañca, samārabbha yathākkamaṃ.</p>

<p rend="hangnum" n="1582"><hi rend="paranum">1582</hi><hi rend="dot">.</hi></p>

<p rend="gatha1"> Attalābhanimittañca <pb ed="M" n="0.0136" /><pb ed="V" n="0.0144" />, taṃtaṃpaccayanissitā;</p>

<p rend="gathalast">Tabbhāvabhāvibhāvena, lakkhīyanti nimittato.</p>

<p rend="hangnum" n="1583"><hi rend="paranum">1583</hi><hi rend="dot">.</hi></p>

<p rend="gatha1"> Jāyamānā ca jiyyantā, miyyamānā ca saṅkhatā;</p>

<p rend="gathalast">Taṃ taṃ bhāvamatikkamma, pavattanti khaṇe khaṇe.</p>

<p rend="hangnum" n="1584"><hi rend="paranum">1584</hi><hi rend="dot">.</hi></p>

<p rend="gatha1"> Hetunissayanākāro, <hi rend="bold">nimitta</hi>nti tato mato;</p>

<p rend="gathalast"><hi rend="bold">Pavattaṃ</hi> vattanākāro, khaṇasantatiaddhato.</p>

<p rend="hangnum" n="1585"><hi rend="paranum">1585</hi><hi rend="dot">.</hi></p>

<p rend="gatha1"> Apubbābhinavuppatti, uppādoti pakāsito;</p>

<p rend="gathalast">Pubbāpariyasandhānaṃ, paṭisandhīti bhāsitā.</p>

<p rend="hangnum" n="1586"><hi rend="paranum">1586</hi><hi rend="dot">.</hi></p>

<p rend="gatha1"> Āyūhantīti vuccanti, tadatthaṃ pana vāvaṭā;</p>

<p rend="gathalast">Iccādipariyāyehi, bahvākārāpi saṅkhatā.</p>

<p rend="hangnum" n="1587"><hi rend="paranum">1587</hi><hi rend="dot">.</hi></p>

<p rend="gatha1"> Nimitte ca pavatte ca, vatthuto yanti saṅgahaṃ;</p>

<p rend="gathalast">Taṃ <hi rend="bold">dvayākāra</hi>mārabbha, patiṭṭhāti tilakkhaṇaṃ.</p>

<p rend="hangnum" n="1588"><hi rend="paranum">1588</hi><hi rend="dot">.</hi></p>

<p rend="gatha1"> Paccayādhīnadhammānaṃ, uppādavayalakkhitā;</p>

<p rend="gathalast">Aniccatānimittaṭṭhā, pavattesu na pākaṭā.</p>

<p rend="hangnum" n="1589"><hi rend="paranum">1589</hi><hi rend="dot">.</hi></p>

<p rend="gatha1"> Pubbāparavicittānamasamatthānamattani;</p>

<p rend="gathalast">Sannissayena nipphanno, bhāvadubbalyasādhako.</p>

<p rend="hangnum" n="1590"><hi rend="paranum">1590</hi><hi rend="dot">.</hi></p>

<p rend="gatha1"> Hetusaṅkhātabhāvo hi, saṅkhārānamaniccatā;</p>

<p rend="gathalast">Pavattamānā dasseti, taṃ sabhāvaṃ panattano.</p>

<p rend="hangnum" n="1591"><hi rend="paranum">1591</hi><hi rend="dot">.</hi></p>

<p rend="gatha1"> Niccā dhuvā ce saṅkhārā, kasmā pekkhanti paccaye;</p>

<p rend="gathalast">Ahutvā yadi nissāya, jātā kā tattha niccatā;</p>

<p rend="hangnum" n="1592"><hi rend="paranum">1592</hi><hi rend="dot">.</hi></p>

<p rend="gatha1"> Attalābhaṃ labhitvāna, hetusāmaggilābhato;</p>

<p rend="gathalast">Yāpessanti tamaññatra, kathaṃ nāmattadubbalā.</p>

<p rend="hangnum" n="1593"><hi rend="paranum">1593</hi><hi rend="dot">.</hi></p>

<p rend="gatha1"> Paccaye anapekkhitvā, yadi natthi samatthatā;</p>

<p rend="gathalast">Attalābhūpalābhāya, kiṃ samatthānupālane;</p>

<p rend="hangnum" n="1594"><hi rend="paranum">1594</hi><hi rend="dot">.</hi></p>

<p rend="gatha1"> Janakā <pb ed="M" n="0.0137" /><pb ed="V" n="0.0145" /> paccayānañhi, tadāyūhanato paraṃ;</p>

<p rend="gathalast">Parihāritumāraddhā, jiyā khittasaro yathā.</p>

<p rend="hangnum" n="1595"><hi rend="paranum">1595</hi><hi rend="dot">.</hi></p>

<p rend="gatha1"> Accīva vaṭṭinikkhantā, meghamuttāva vijjutā;</p>

<p rend="gathalast">Paccayuddhaṭavissaṭṭhā, dhammā bhaṅgaparāyaṇā.</p>

<p rend="hangnum" n="1596"><hi rend="paranum">1596</hi><hi rend="dot">.</hi></p>

<p rend="gatha1"> Tasmā <hi rend="bold">nimittamākāraṃ,</hi> passanto sa vipassako;</p>

<p rend="gathalast">‘‘Vinassanti avassa’’nti, saddahanto vimuccati.</p>

<p rend="hangnum" n="1597"><hi rend="paranum">1597</hi><hi rend="dot">.</hi></p>

<p rend="gatha1"> Aniccato tathā hevaṃ, vipassantassa yogino;</p>

<p rend="gathalast">Saddhāvimokkha bāhulyaṃ, bhavatīti pakāsitaṃ.</p>

<p rend="hangnum" n="1598"><hi rend="paranum">1598</hi><hi rend="dot">.</hi></p>

<p rend="gatha1"> Iti saṅkhāradhammesu, nimittākāranicchitaṃ;</p>

<p rend="gathalast">Aniccalakkhaṇaṃ dhīro, nijjhāyati niyāmato.</p>

<p rend="hangnum" n="1599"><hi rend="paranum">1599</hi><hi rend="dot">.</hi></p>

<p rend="gatha1"> Bādhakattabhayākārā, pavatte dukkhitā viya;</p>

<p rend="gathalast">Pavattamānā pīḷenti, saṅkhārā ca bhayāvahā.</p>

<p rend="hangnum" n="1600"><hi rend="paranum">1600</hi><hi rend="dot">.</hi></p>

<p rend="gatha1"> Uppādābhinavākāraṃ, atikkamma tato paraṃ;</p>

<p rend="gathalast">Jarājaccaritā hutvā, bhañjamānā kathaṃ sukhā.</p>

<p rend="hangnum" n="1601"><hi rend="paranum">1601</hi><hi rend="dot">.</hi></p>

<p rend="gatha1"> Tasmā <hi rend="bold">pavattamākāraṃ,</hi> nijjhāyanto nirantaraṃ;</p>

<p rend="gathalast">Saṅkhāre dukkhato disvā, hitvāna paṇidhiṃ tahiṃ.</p>

<p rend="hangnum" n="1602"><hi rend="paranum">1602</hi><hi rend="dot">.</hi></p>

<p rend="gatha1"> Tadāyūhananissaṅgo, passaddhadaratho sukhī;</p>

<p rend="gathalast">Samādhibahulo yogī, vūpasantoti vuccati.</p>

<p rend="hangnum" n="1603"><hi rend="paranum">1603</hi><hi rend="dot">.</hi></p>

<p rend="gatha1"> Byāpāravasitākāraṃ, saṅkhārānaṃ vipassato;</p>

<p rend="gathalast">Nimitte ca pavatte ca, upaṭṭhāti anattato.</p>

<p rend="hangnum" n="1604"><hi rend="paranum">1604</hi><hi rend="dot">.</hi></p>

<p rend="gatha1"> Anattādhīnanipphannā, vasātītappavattino;</p>

<p rend="gathalast">Bhāvadubbalyanissārā, kathamattā bhavissare.</p>

<p rend="hangnum" n="1605"><hi rend="paranum">1605</hi><hi rend="dot">.</hi></p>

<p rend="gatha1"> Tamevaṃ paṭivijjhanto, maññatānattalakkhaṇaṃ;</p>

<p rend="gathalast">Vipassanārasassādī, saṃvegabahulo bhave.</p>

<p rend="hangnum" n="1606"><hi rend="paranum">1606</hi><hi rend="dot">.</hi></p>

<p rend="gatha1"> Iccāhacca <pb ed="V" n="0.0146" /> pavattānaṃ, lakkhaṇānaṃ sabhāvato;</p>

<p rend="gathalast">Vavatthito tattha tattha, taṃtaṃlakkhaṇanicchayo.</p>

<p rend="hangnum" n="1607"><hi rend="paranum">1607</hi><hi rend="dot">.</hi></p>

<p rend="gatha1"> Tathāpipākaṭaṭṭhāne <pb ed="M" n="0.0138" />, hetubhūte ca yoniso;</p>

<p rend="gathalast">Vavatthapeti saṅkhāya, lakkhaṇāni vicakkhaṇo.</p>

<p rend="hangnum" n="1608"><hi rend="paranum">1608</hi><hi rend="dot">.</hi></p>

<p rend="gatha1"> Uppādavayabhāvena, dissamānā hi saṅkhatā;</p>

<p rend="gathalast">Pubbāparavivekena, dassenti tadaniccataṃ.</p>

<p rend="hangnum" n="1609"><hi rend="paranum">1609</hi><hi rend="dot">.</hi></p>

<p rend="gatha1"> Tathā ca vipariṇāmaṃ, vipassanto visārado;</p>

<p rend="gathalast">Nimittaphalanipphannaṃ, tamatthamadhimuccati.</p>

<p rend="hangnum" n="1610"><hi rend="paranum">1610</hi><hi rend="dot">.</hi></p>

<p rend="gatha1"> Dukkhappavattihetuttā, nimittamapi paṇḍito;</p>

<p rend="gathalast">Bhayāvahaniyāmena, bādhakanteva passati.</p>

<p rend="hangnum" n="1611"><hi rend="paranum">1611</hi><hi rend="dot">.</hi></p>

<p rend="gatha1"> Tathā hi paccayārabbha, saṅkhārā nissayanti ce;</p>

<p rend="gathalast">Tatovassaṃ bhavissanti, mahabbhayasamohitā.</p>

<p rend="hangnum" n="1612"><hi rend="paranum">1612</hi><hi rend="dot">.</hi></p>

<p rend="gatha1"> Nirodhadhammā jāyanti, sallaviddhāva dukkhitā;</p>

<p rend="gathalast">Jarāturā vipajjantā, bhijjantāva vighātino.</p>

<p rend="hangnum" n="1613"><hi rend="paranum">1613</hi><hi rend="dot">.</hi></p>

<p rend="gatha1"> Tenevāniccato diṭṭhā, dukkhabhāvena khāyare;</p>

<p rend="gathalast">Saṅkhatattā sabhāvo hi, dukkhāya parivattati.</p>

<p rend="hangnum" n="1614"><hi rend="paranum">1614</hi><hi rend="dot">.</hi></p>

<p rend="gatha1"> Aniccā puna saṅkhārā, dukkhāti ca vavatthitā;</p>

<p rend="gathalast">Anattattaniyāmena, nidassenti salakkhaṇaṃ.</p>

<p rend="hangnum" n="1615"><hi rend="paranum">1615</hi><hi rend="dot">.</hi></p>

<p rend="gatha1"> Kathaṃ attaparādhīnā, paccayuppannabhaṅgurā;</p>

<p rend="gathalast">Vipattiniyatā vātha, bādhamānā bhayāvahā.</p>

<p rend="hangnum" n="1616"><hi rend="paranum">1616</hi><hi rend="dot">.</hi></p>

<p rend="gatha1"> Āhaccākārabhedena, <hi rend="bold">tividhā hi vipassanā</hi>;</p>

<p rend="gathalast">Aniccā dukkhānattāti, ayamettha vinicchayo.</p>

<p rend="hangnum" n="1617"><hi rend="paranum">1617</hi><hi rend="dot">.</hi></p>

<p rend="gatha1"> Tidhābhūtā paniccetā, pahānākārabheditā;</p>

<p rend="gathalast">Mahāvipassanā nāma, <hi rend="bold">aṭṭhārasavidhā</hi> kathaṃ.</p>

<p rend="hangnum" n="1618"><hi rend="paranum">1618</hi><hi rend="dot">.</hi></p>

<p rend="gatha1"> Hetusāmagginipphannamaniccanti <pb ed="V" n="0.0147" /> tilakkhaṇaṃ;</p>

<p rend="gathalast">Aniccataṃ vipassanto, niccasaññaṃ vimuñcati.</p>

<p rend="hangnum" n="1619"><hi rend="paranum">1619</hi><hi rend="dot">.</hi></p>

<p rend="gatha1"> Aniccatāyādhiṭṭhānanimittaṃ <pb ed="M" n="0.0139" /> pana passato;</p>

<p rend="gathalast">Animitte vimuccantī, animittānupassanā.</p>

<p rend="hangnum" n="1620"><hi rend="paranum">1620</hi><hi rend="dot">.</hi></p>

<p rend="gatha1"> Nirujjhamānadhammānaṃ, byantibhāvaṃ vipassato;</p>

<p rend="gathalast">Samudayaṃ pajahantī, nirodhāanupassanā.</p>

<p rend="hangnum" n="1621"><hi rend="paranum">1621</hi><hi rend="dot">.</hi></p>

<p rend="gatha1"> Sithilā jātu nissārā, dubbalā lahughātino;</p>

<p rend="gathalast">Khayadhammāti saṅkhāya, ghanasaññaṃ vimuñcati.</p>

<p rend="hangnum" n="1622"><hi rend="paranum">1622</hi><hi rend="dot">.</hi></p>

<p rend="gatha1"> Attalābhamatikkamma, vayantīti vicintayaṃ;</p>

<p rend="gathalast">Jahatāyūhanaṃ tattha, putte sūtipajā viya.</p>

<p rend="hangnum" n="1623"><hi rend="paranum">1623</hi><hi rend="dot">.</hi></p>

<p rend="gatha1"> Anavattitabhāvānaṃ, aññathattaṃ vipassato;</p>

<p rend="gathalast">Vikārapariṇāmesu, dhuvasaññā virajjati.</p>

<p rend="hangnum" n="1624"><hi rend="paranum">1624</hi><hi rend="dot">.</hi></p>

<p rend="gatha1"> Ālambañca tadālamba-ñāṇabhaṅgañca bhāvayaṃ;</p>

<p rend="gathalast">Sārādānābhinivesaṃ, adhipaññāya muccati.</p>

<p rend="hangnum" n="1625"><hi rend="paranum">1625</hi><hi rend="dot">.</hi></p>

<p rend="gatha1"> Iccāniccānimittā ca, nirodhā ca khayā vayā;</p>

<p rend="gathalast">Viparīṇāmādhisaññā, dhammānupassanāti ca.</p>

<p rend="hangnum" n="1626"><hi rend="paranum">1626</hi><hi rend="dot">.</hi></p>

<p rend="gatha1"> Sattānupassanābhedamaniccākāradassanaṃ;</p>

<p rend="gathalast">Niccasaññādibhaṅgāya, paridīpenti paṇḍitā.</p>

<p rend="hangnum" n="1627"><hi rend="paranum">1627</hi><hi rend="dot">.</hi></p>

<p rend="gatha1"> Taṃ tamākāramārabbha, tathā bāhulyavuttito;</p>

<p rend="gathalast">Taṃlakkhaṇānugatā ca, bhedā tasseva sattadhā.</p>

<p rend="hangnum" n="1628"><hi rend="paranum">1628</hi><hi rend="dot">.</hi></p>

<p rend="gatha1"> Sukhasaññaṃ nissajjantī, vuttā dukkhānupassanā;</p>

<p rend="gathalast">Nibbinnā nibbidāñāṇaṃ, virāgā rāgavajjitā.</p>

<p rend="hangnum" n="1629"><hi rend="paranum">1629</hi><hi rend="dot">.</hi></p>

<p rend="gatha1"> Jātāppaṇihitā nāma, muñcantī paṇidhiṃ tathā;</p>

<p rend="gathalast">Nirālayābhinivesā, ādīnavānupassanā.</p>

<p rend="hangnum" n="1630"><hi rend="paranum">1630</hi><hi rend="dot">.</hi></p>

<p rend="gatha1"> Pañcānupassanābhedaṃ <pb ed="V" n="0.0148" />, tadidaṃ dukkhadassanaṃ;</p>

<p rend="gathalast">Sukhasaññādibhaṅgāya, pavattanti pakāsitaṃ.</p>

<p rend="hangnum" n="1631"><hi rend="paranum">1631</hi><hi rend="dot">.</hi></p>

<p rend="gatha1"> Anattato <pb ed="M" n="0.0140" /> vipassanto, attasaññā vimuccati;</p>

<p rend="gathalast">Jahatattābhinivesaṃ, jhāyanto puna suññato.</p>

<p rend="hangnum" n="1632"><hi rend="paranum">1632</hi><hi rend="dot">.</hi></p>

<p rend="gatha1"> Dvayānupassanābhedamanattākāradassanaṃ;</p>

<p rend="gathalast">Attasaññābhinivesaṃ, vimokkhāya vibhāvituṃ.</p>

<p rend="hangnum" n="1633"><hi rend="paranum">1633</hi><hi rend="dot">.</hi></p>

<p rend="gatha1"> Paṭinissaggato disvā, saṅkhāresu tilakkhaṇaṃ;</p>

<p rend="gathalast">Jahanto saṅkhatādānaṃ, pakkhandati asaṅkhate.</p>

<p rend="hangnum" n="1634"><hi rend="paranum">1634</hi><hi rend="dot">.</hi></p>

<p rend="gatha1"> Yathābhūtena ñāṇena, vipassanto vimuccati;</p>

<p rend="gathalast">Sammohābhinivesamhā, avipallatthadassano.</p>

<p rend="hangnum" n="1635"><hi rend="paranum">1635</hi><hi rend="dot">.</hi></p>

<p rend="gatha1"> Mohatābhogavimuttā, paṭisaṅkhānupassanā;</p>

<p rend="gathalast">Jahantappaṭisaṅkhaṃ tu, paṭisaṅkhāya lakkhaṇaṃ.</p>

<p rend="hangnum" n="1636"><hi rend="paranum">1636</hi><hi rend="dot">.</hi></p>

<p rend="gatha1"> Diṭṭhisaṅkhātadosattā, vibhāvento vivaṭṭato;</p>

<p rend="gathalast">Saṃyogābhinivesamhā, paṭilīno vimuccati.</p>

<p rend="hangnum" n="1637"><hi rend="paranum">1637</hi><hi rend="dot">.</hi></p>

<p rend="gatha1"> Muccītukamyatāñāṇaṃ, paṭinissaggasammataṃ;</p>

<p rend="gathalast">Yathā bhūtaṃ tathā ñāṇaṃ, paccayākāranissitaṃ.</p>

<p rend="hangnum" n="1638"><hi rend="paranum">1638</hi><hi rend="dot">.</hi></p>

<p rend="gatha1"> Saṅkhārupekkhāñāṇaṃ tu, paṭisaṅkhānupassanā;</p>

<p rend="gathalast">Vuṭṭhānagāminī nāma, vivaṭṭanti pavuccati.</p>

<p rend="hangnum" n="1639"><hi rend="paranum">1639</hi><hi rend="dot">.</hi></p>

<p rend="gatha1"> Catassopi paniccetā, ādānādippabhañjitā;</p>

<p rend="gathalast">Lakkhaṇattayamāhacca, pavattanti yathā tathā.</p>

<p rend="hangnum" n="1640"><hi rend="paranum">1640</hi><hi rend="dot">.</hi></p>

<p rend="gatha1"> Nimittamārabbha tathā pavattaṃ,</p>

<p rend="gatha2">Tilakkhaṇaṃ jhāyati yāya yogī;</p>

<p rend="gatha3">Tamitthamaṭṭhārasabhedabhinnaṃ,</p>

<p rend="gathalast">Vipassanābhāvanamāhu dhīrā.</p>

<p rend="hangnum" n="1641"><hi rend="paranum">1641</hi><hi rend="dot">.</hi></p>

<p rend="gatha1"> Vipassanānayamimamuttamaṃ <pb ed="M" n="0.0141" /><pb ed="V" n="0.0149" /> subhaṃ,</p>

<p rend="gatha2">Nidassitaṃ jinavacanānusārato;</p>

<p rend="gatha3">Vibhāvayaṃ manasi hitāvahaṃ paraṃ,</p>

<p rend="gathalast">Nirāmayaṃ padamanupāpuṇissati.</p>

<p rend="centre">Iti nāmarūpaparicchede vipassanāvibhāgo nāma</p>

<p rend="centre">Ekādasamo paricchedo.</p>

<p rend="chapter">12. Dvādasamo paricchedo</p>

<p rend="title">Dasāvatthāvibhāgo</p>

<p rend="hangnum" n="1642"><hi rend="paranum">1642</hi><hi rend="dot">.</hi></p>

<p rend="gatha1"> Iccaṭṭhārasadhā bhinnā, paṭipakkhappahānato;</p>

<p rend="gathalast">Lakkhaṇākārabhedena, tividhāpi ca bhāvanā.</p>

<p rend="hangnum" n="1643"><hi rend="paranum">1643</hi><hi rend="dot">.</hi></p>

<p rend="gatha1"> Kalāpato sammasanaṃ, udayabbayadassanaṃ;</p>

<p rend="gathalast">Bhaṅge ñāṇaṃ bhaye ñāṇaṃ, ñāṇamādīnavepi ca.</p>

<p rend="hangnum" n="1644"><hi rend="paranum">1644</hi><hi rend="dot">.</hi></p>

<p rend="gatha1"> Tatheva nibbidāñāṇaṃ, ñāṇaṃ muccitukamyatā;</p>

<p rend="gathalast">Paṭisaṅkhā ca saṅkhāru-pekkhāñāṇānulomakaṃ.</p>

<p rend="hangnum" n="1645"><hi rend="paranum">1645</hi><hi rend="dot">.</hi></p>

<p rend="gatha1"> Iccā<hi rend="bold">vatthāpabhedena, dasadhāpi</hi> vibhāvitā;</p>

<p rend="gathalast">Sabhāgatthavisesena, <hi rend="bold">tidhā saṅgahitā</hi> puna.</p>

<p rend="hangnum" n="1646"><hi rend="paranum">1646</hi><hi rend="dot">.</hi></p>

<p rend="gatha1"> Yathābhūtaṃ nāma ñāṇattayaṃ sammasanādikaṃ;</p>

<p rend="gathalast">Bhayādiñāṇaṃ tividhaṃ, nibbidāti pavuccati.</p>

<p rend="hangnum" n="1647"><hi rend="paranum">1647</hi><hi rend="dot">.</hi></p>

<p rend="gatha1"> Tathā muccitukāmādi, virāgova catubbidhaṃ;</p>

<p rend="gathalast">Lakkhaṇattayanijjhānavasena puna vuṭṭhitā.</p>

<p rend="hangnum" n="1648"><hi rend="paranum">1648</hi><hi rend="dot">.</hi></p>

<p rend="gatha1"> Suññatañcānimittañca <pb ed="V" n="0.0150" />, tathāppaṇihitanti ca;</p>

<p rend="gathalast">Sādheti maggasaṅkhātaṃ, <hi rend="bold">vimokkhattaya</hi>muttamaṃ.</p>

<p rend="hangnum" n="1649"><hi rend="paranum">1649</hi><hi rend="dot">.</hi></p>

<p rend="gatha1"> Iti bhāvetukāmassa, vibhāveti yathākkamaṃ;</p>

<p rend="gathalast">Dasāvatthāvibhāgena, samādāya yathā kathaṃ.</p>

<p rend="hangnum" n="1650"><hi rend="paranum">1650</hi><hi rend="dot">.</hi></p>

<p rend="gatha1"> Visuddho <pb ed="M" n="0.0142" /> paṭhamaṃ tāva, sādhu <hi rend="bold">sīlavisuddhiyā</hi>;</p>

<p rend="gathalast">Upacārappanāyañca, ṭhatvā <hi rend="bold">cittavisuddhiyaṃ</hi>.</p>

<p rend="hangnum" n="1651"><hi rend="paranum">1651</hi><hi rend="dot">.</hi></p>

<p rend="gatha1"> Sappaccayaṃ pariggayha, nāmarūpaṃ sabhāvato;</p>

<p rend="gathalast"><hi rend="bold">Diṭṭhikaṅkhāvitaraṇaṃ,</hi> patvā suddhiṃ tato paraṃ.</p>

<p rend="hangnum" n="1652"><hi rend="paranum">1652</hi><hi rend="dot">.</hi></p>

<p rend="gatha1"> Atītānāgate khandhe, paccuppanne ca sāsave;</p>

<p rend="gathalast">Kalāpato sammasitvā, sammaseyya tilakkhaṇaṃ.</p>

<p rend="hangnum" n="1653"><hi rend="paranum">1653</hi><hi rend="dot">.</hi></p>

<p rend="gatha1"> Ādānanikkhepanato,</p>

<p rend="gatha2">Vayovuddhatthagāmito;</p>

<p rend="gatha3">Āhāratopi ututo,</p>

<p rend="gathalast">Kammato cāpi cittato.</p>

<p rend="hangnum" n="1654"><hi rend="paranum">1654</hi><hi rend="dot">.</hi></p>

<p rend="gatha1"> Dhammatārūpato cāpi, <hi rend="bold">rūpasattakato</hi> naye;</p>

<p rend="gathalast">Kalāpato yamakato, khaṇikā paṭipāṭito.</p>

<p rend="hangnum" n="1655"><hi rend="paranum">1655</hi><hi rend="dot">.</hi></p>

<p rend="gatha1"> Diṭṭhimugghāṭayanto ca, mānamugghāṭayaṃ tathā;</p>

<p rend="gathalast">Nikantipariyādāno, <hi rend="bold">nāmasattakato</hi> naye.</p>

<p rend="hangnum" n="1656"><hi rend="paranum">1656</hi><hi rend="dot">.</hi></p>

<p rend="gatha1"> Niccā ce na nirujjheyyuṃ, na bādheyyuṃ sukhā yadi;</p>

<p rend="gathalast">Vase vatteyyumattā ce, tadabhāvā na tādisā.</p>

<p rend="hangnum" n="1657"><hi rend="paranum">1657</hi><hi rend="dot">.</hi></p>

<p rend="gatha1"> Sambhavanti hi saṅkhārā, sati paccayasambhave;</p>

<p rend="gathalast">Tato paccayanipphannā, avassaṃ bhedagāmino.</p>

<p rend="hangnum" n="1658"><hi rend="paranum">1658</hi><hi rend="dot">.</hi></p>

<p rend="gatha1"> Tadaniccā khayaṭṭhena, dukkhā nāma bhayaṭṭhato;</p>

<p rend="gathalast">Anattāsārakaṭṭhena, saṅkhārāti vibhāvayaṃ.</p>

<p rend="hangnum" n="1659"><hi rend="paranum">1659</hi><hi rend="dot">.</hi></p>

<p rend="gatha1"> Kālena <pb ed="V" n="0.0151" /> sammase rūpaṃ, nāmaṃ kālena sammase;</p>

<p rend="gathalast">Ajjhattañca bahiddhā ca, samāsabyāsato tato.</p>

<p rend="hangnum" n="1660"><hi rend="paranum">1660</hi><hi rend="dot">.</hi></p>

<p rend="gatha1"> Yathopaṭṭhitabhedena, sammasanto samūhato;</p>

<p rend="gathalast">Kalāpato <hi rend="bold">sammasana</hi>miti bhāveti paṇḍito.</p>

<p rend="hangnum" n="1661"><hi rend="paranum">1661</hi><hi rend="dot">.</hi></p>

<p rend="gatha1"> Tassevaṃ sammasantassa, kammaññaṃ hoti mānasaṃ;</p>

<p rend="gathalast">Sūpaṭṭhanti ca saṅkhārā, vodāyati ca bhāvanā.</p>

<p rend="hangnum" n="1662"><hi rend="paranum">1662</hi><hi rend="dot">.</hi></p>

<p rend="gatha1"> Tato <pb ed="M" n="0.0143" /> paraṃ vipassanto, pariggaṇhāti paṇḍito;</p>

<p rend="gathalast">Paccuppannasabhāvānaṃ, khandhānamudayabbayaṃ.</p>

<p rend="hangnum" n="1663"><hi rend="paranum">1663</hi><hi rend="dot">.</hi></p>

<p rend="gatha1"> Taṇhāsammohakammehi,</p>

<p rend="gatha2">Khandhapañcakasabhāvo;</p>

<p rend="gatha3">Rūpamāhārato hoti,</p>

<p rend="gathalast">Phassato vedanādayo.</p>

<p rend="hangnum" n="1664"><hi rend="paranum">1664</hi><hi rend="dot">.</hi></p>

<p rend="gatha1"> Viññāṇaṃ nāmarūpamhā, sambhotīti ca passato;</p>

<p rend="gathalast">Tassa paccayato hoti, khandhesudayadassanaṃ.</p>

<p rend="hangnum" n="1665"><hi rend="paranum">1665</hi><hi rend="dot">.</hi></p>

<p rend="gatha1"> Taṇhādīnaṃ nirodhā ca,</p>

<p rend="gatha2">Nirodho hoti passato;</p>

<p rend="gatha3">Tathā vīsatidhā hoti,</p>

<p rend="gathalast">Tattheva vayadassanaṃ.</p>

<p rend="hangnum" n="1666"><hi rend="paranum">1666</hi><hi rend="dot">.</hi></p>

<p rend="gatha1"> Nibbattivipariṇāmalakkhaṇaṃ pana passato;</p>

<p rend="gathalast">Khaṇato dasadhā nesamudayabbayadassanaṃ.</p>

<p rend="hangnum" n="1667"><hi rend="paranum">1667</hi><hi rend="dot">.</hi></p>

<p rend="gatha1"> Itthaṃ paññāsadhā bhedo,</p>

<p rend="gatha2">Khandhānamudayabbayo;</p>

<p rend="gatha3">Āyatanādibhedopi,</p>

<p rend="gathalast">Yojetabbo yathārahaṃ.</p>

<p rend="hangnum" n="1668"><hi rend="paranum">1668</hi><hi rend="dot">.</hi></p>

<p rend="gatha1"> Tadevamanupassanto <pb ed="V" n="0.0152" />, khandhāyatanadhātuyo;</p>

<p rend="gathalast">Aniccā dukkhānattāti, bhāveti bahudhā budho.</p>

<p rend="hangnum" n="1669"><hi rend="paranum">1669</hi><hi rend="dot">.</hi></p>

<p rend="gatha1"> Bhāvanāpasutassevaṃ, passato bodhipakkhiyā;</p>

<p rend="gathalast">Pātubhūtā pavattanti, visesena visāradā.</p>

<p rend="hangnum" n="1670"><hi rend="paranum">1670</hi><hi rend="dot">.</hi></p>

<p rend="gatha1"> Salakkhaṇaparicchinne, tilakkhaṇavavatthite;</p>

<p rend="gathalast">Chando sāsavasaṅkhāre, sāradaṃ pariyesati.</p>

<p rend="hangnum" n="1671"><hi rend="paranum">1671</hi><hi rend="dot">.</hi></p>

<p rend="gatha1"> Tattha <pb ed="M" n="0.0144" /> pubbaṅgamaṃ hutvā, saṃpakkhandati mānasaṃ;</p>

<p rend="gathalast">Saṅkappobhiniropeti, āharanto punappunaṃ.</p>

<p rend="hangnum" n="1672"><hi rend="paranum">1672</hi><hi rend="dot">.</hi></p>

<p rend="gatha1"> Yathāvatthusabhāvena, tato saddhādhimuccati;</p>

<p rend="gathalast">Sati sūpaṭṭhitā hoti, pariggayha sabhāvato.</p>

<p rend="hangnum" n="1673"><hi rend="paranum">1673</hi><hi rend="dot">.</hi></p>

<p rend="gatha1"> Paññā sampaṭivijjhantī, samāhacca vipassati;</p>

<p rend="gathalast">Paggahetvāna vāyāmo, paṭipādeti bhāvanaṃ.</p>

<p rend="hangnum" n="1674"><hi rend="paranum">1674</hi><hi rend="dot">.</hi></p>

<p rend="gatha1"> Tato pītimano hoti, nipphāditamanoratho;</p>

<p rend="gathalast">Pāmojjabahulo hutvā, passaddhadaratho pana.</p>

<p rend="hangnum" n="1675"><hi rend="paranum">1675</hi><hi rend="dot">.</hi></p>

<p rend="gatha1"> Vikkhepuddhaccanittiṇṇo, samādhiyati niccalo;</p>

<p rend="gathalast">Upekkhā bhāvanāvīthiṃ, adhiṭṭhāti tato paraṃ.</p>

<p rend="hangnum" n="1676"><hi rend="paranum">1676</hi><hi rend="dot">.</hi></p>

<p rend="gatha1"> Āruḷhayoggācariyo, ājānīyaratho viya;</p>

<p rend="gathalast">Vātābhāve padīpova, pasannekamukhaṭṭhitā.</p>

<p rend="hangnum" n="1677"><hi rend="paranum">1677</hi><hi rend="dot">.</hi></p>

<p rend="gatha1"> Sukhumā nipuṇākārā, khuradhārāgatā viya;</p>

<p rend="gathalast">Gaṇhantī bhāvanāgabbhaṃ, pavaḍḍhati vipassanā.</p>

<p rend="hangnum" n="1678"><hi rend="paranum">1678</hi><hi rend="dot">.</hi></p>

<p rend="gatha1"> Sampattapaṭivedhassa,</p>

<p rend="gatha2">Tassevaṃ taṃ vipassato;</p>

<p rend="gatha3">Jāyateko upakleso,</p>

<p rend="gathalast">Dasopaklesavatthukā.</p>

<p rend="hangnum" n="1679"><hi rend="paranum">1679</hi><hi rend="dot">.</hi></p>

<p rend="gatha1"> Obhāso <pb ed="V" n="0.0153" /> pīti passaddhi, adhimokkho ca paggaho;</p>

<p rend="gathalast">Sukhaṃ ñāṇamupaṭṭhānamupekkhā ca nikanti ca.</p>

<p rend="hangnum" n="1680"><hi rend="paranum">1680</hi><hi rend="dot">.</hi></p>

<p rend="gatha1"> Jātesvetesu yaṃ kiñci, uḷāraṃ jātavimhayo;</p>

<p rend="gathalast">Disvā vipassanāmaggā, vokkamitvā tato paraṃ.</p>

<p rend="hangnum" n="1681"><hi rend="paranum">1681</hi><hi rend="dot">.</hi></p>

<p rend="gatha1"> Tamahaṃkāravikkhitto, assādento mamāyati;</p>

<p rend="gathalast">Hotādhimāniko vātha, maññanto tamanuttaraṃ.</p>

<p rend="hangnum" n="1682"><hi rend="paranum">1682</hi><hi rend="dot">.</hi></p>

<p rend="gatha1"> Siyā <pb ed="M" n="0.0145" /> cevamupakliṭṭhā, patitā vātha bhāvanā;</p>

<p rend="gathalast">Tatthevaṃ paṭisaṅkhāya, paṭivijjhati paṇḍito.</p>

<p rend="hangnum" n="1683"><hi rend="paranum">1683</hi><hi rend="dot">.</hi></p>

<p rend="gatha1"> Na taṇhādiṭṭhimānehi, pariyogāhahetuto;</p>

<p rend="gathalast">Lakkhaṇālambaṇattā ca, lokiyāyaṃ vipassanā.</p>

<p rend="hangnum" n="1684"><hi rend="paranum">1684</hi><hi rend="dot">.</hi></p>

<p rend="gatha1"> Diṭṭhimānanikantī ca, kummaggā paripanthakā;</p>

<p rend="gathalast">Maggo visuddhiyā nāma, visuddhā ca vipassanā.</p>

<p rend="hangnum" n="1685"><hi rend="paranum">1685</hi><hi rend="dot">.</hi></p>

<p rend="gatha1"> Sārathīva rathaṃ bhantamiti saṅkhāya sādhukaṃ;</p>

<p rend="gathalast">Paviṭṭhamaggaṃ vikkhittaṃ, sampādeti yathā pure.</p>

<p rend="hangnum" n="1686"><hi rend="paranum">1686</hi><hi rend="dot">.</hi></p>

<p rend="gatha1"> Itthaṃ magge amagge ca, yāthāvapaṭivedhakaṃ;</p>

<p rend="gathalast"><hi rend="bold">Maggāmaggavisuddhī</hi>ti, ñāṇadassanamīritaṃ.</p>

<p rend="hangnum" n="1687"><hi rend="paranum">1687</hi><hi rend="dot">.</hi></p>

<p rend="gatha1"> Cetopavattanākāramiti sallakkhayaṃ budho;</p>

<p rend="gathalast">Sādhukaṃ paṭivijjhanto, sukhumaṃ nipuṇaṃ tato.</p>

<p rend="hangnum" n="1688"><hi rend="paranum">1688</hi><hi rend="dot">.</hi></p>

<p rend="gatha1"> Paripanthe vimocetvā, bodhetvā bodhipakkhiye;</p>

<p rend="gathalast">Bhāvanaṃ paṭipādento, punadevodayabbayaṃ.</p>

<p rend="hangnum" n="1689"><hi rend="paranum">1689</hi><hi rend="dot">.</hi></p>

<p rend="gatha1"> Samadhiṭṭhāya medhāvī, vipassati tilakkhaṇaṃ;</p>

<p rend="gathalast"><hi rend="bold">Udayabbayañāṇa</hi>nti, tamīrenti tato paraṃ.</p>

<p rend="hangnum" n="1690"><hi rend="paranum">1690</hi><hi rend="dot">.</hi></p>

<p rend="gatha1"> Saṅkhārānaṃ vibhūtattā, sākārānaṃ visesato;</p>

<p rend="gathalast">Tilakkhaṇānaṃ diṭṭhattā, saṅkhāresu sabhāvato.</p>

<p rend="hangnum" n="1691"><hi rend="paranum">1691</hi><hi rend="dot">.</hi></p>

<p rend="gatha1"> Paripanthā <pb ed="V" n="0.0154" /> vimuttassa, maggāmaggavisuddhiyā;</p>

<p rend="gathalast">Yathāvīthippavattassa, paṭipattivisuddhiyā.</p>

<p rend="hangnum" n="1692"><hi rend="paranum">1692</hi><hi rend="dot">.</hi></p>

<p rend="gatha1"> Indriyānaṃ sutikkhattā, paripakkā vipassanā;</p>

<p rend="gathalast">Udayamhā vimuccitvā, bhaṅge ṭhāti yathā kathaṃ.</p>

<p rend="hangnum" n="1693"><hi rend="paranum">1693</hi><hi rend="dot">.</hi></p>

<p rend="gatha1"> Uppādo paccayāyatto, dhammānamiti nicchite;</p>

<p rend="gathalast">Nirodhānugatā jāti, siddhāvassaṃ niyāmato.</p>

<p rend="hangnum" n="1694"><hi rend="paranum">1694</hi><hi rend="dot">.</hi></p>

<p rend="gatha1"> Tatodayāva paṭṭhāya, atthāya sūriyo viya;</p>

<p rend="gathalast">Vināsāya pavattantā, vayantevāti pekkhati.</p>

<p rend="hangnum" n="1695"><hi rend="paranum">1695</hi><hi rend="dot">.</hi></p>

<p rend="gatha1"> Udayābhogamohāya <pb ed="M" n="0.0146" />, vayanticceva sabbathā;</p>

<p rend="gathalast">Bhedassabhāvamārabbha, dhammesu sati tiṭṭhati.</p>

<p rend="hangnum" n="1696"><hi rend="paranum">1696</hi><hi rend="dot">.</hi></p>

<p rend="gatha1"> Atītā ca niruddhāva, nirujjhissantināgatā;</p>

<p rend="gathalast">Nirujjhanteva vattantā, iccevamanupassato.</p>

<p rend="hangnum" n="1697"><hi rend="paranum">1697</hi><hi rend="dot">.</hi></p>

<p rend="gatha1"> Nijjharova giraggamhi, vārivoṇatapokkhare;</p>

<p rend="gathalast">Padīpo viya jhāyanto, āraggeriva sāsapo.</p>

<p rend="hangnum" n="1698"><hi rend="paranum">1698</hi><hi rend="dot">.</hi></p>

<p rend="gatha1"> Ātape viya ussāvo, parissāve jalaṃ viya;</p>

<p rend="gathalast">Madditaṃ pheṇapiṇḍaṃva, loṇapiṇḍamivodake.</p>

<p rend="hangnum" n="1699"><hi rend="paranum">1699</hi><hi rend="dot">.</hi></p>

<p rend="gatha1"> Udake daṇḍarājīva, vijjutāva valāhake;</p>

<p rend="gathalast">Jalaṃ tattakapāleva, salile viya bubbuḷaṃ.</p>

<p rend="hangnum" n="1700"><hi rend="paranum">1700</hi><hi rend="dot">.</hi></p>

<p rend="gatha1"> Vātabbhāhatatūlaṃva, tīraṃ pattāva vīciyo;</p>

<p rend="gathalast">Phalaṃ bandhanamuttaṃva, tiṇānīva hutāvahe.</p>

<p rend="hangnum" n="1701"><hi rend="paranum">1701</hi><hi rend="dot">.</hi></p>

<p rend="gatha1"> Jāyantāpi ca jiyyantā, miyyantā ca nirantaraṃ;</p>

<p rend="gathalast">Nirodhāyābhidhāvantā, bhaṅgābhimukhapātino.</p>

<p rend="hangnum" n="1702"><hi rend="paranum">1702</hi><hi rend="dot">.</hi></p>

<p rend="gatha1"> Vigacchantāva dissanti, khīyantantaradhāyino;</p>

<p rend="gathalast">Viddhaṃsayantā saṅkhārā, patantā ca vināsino.</p>

<p rend="hangnum" n="1703"><hi rend="paranum">1703</hi><hi rend="dot">.</hi></p>

<p rend="gatha1"><hi rend="bold">Bhaṅgañāṇaṃ</hi><pb ed="V" n="0.0155" /> tamakkhātaṃ, yena ñāṇena passato;</p>

<p rend="gathalast">Aniccantānudhāvanti, tividhāpi vipassanā.</p>

<p rend="hangnum" n="1704"><hi rend="paranum">1704</hi><hi rend="dot">.</hi></p>

<p rend="gatha1"> Udayabbayabhaṅgesu, pākaṭā hi aniccatā;</p>

<p rend="gathalast">Bhayādīnavanibbede, dukkhatānattatā tato.</p>

<p rend="hangnum" n="1705"><hi rend="paranum">1705</hi><hi rend="dot">.</hi></p>

<p rend="gatha1"> Itthaṃ bhaṅgamadhiṭṭhāya, passantassa tilakkhaṇaṃ;</p>

<p rend="gathalast">Saṅkhārā sabhayā hutvā, samupaṭṭhanti yogino.</p>

<p rend="hangnum" n="1706"><hi rend="paranum">1706</hi><hi rend="dot">.</hi></p>

<p rend="gatha1"> Vāḷamigānubaddhāva, nimmujjantā viyaṇṇave;</p>

<p rend="gathalast">Amanussagahitāva, parikkhittāva verihi.</p>

<p rend="hangnum" n="1707"><hi rend="paranum">1707</hi><hi rend="dot">.</hi></p>

<p rend="gatha1"> Kaṇhasappasamālīḷhā <pb ed="M" n="0.0147" />, caṇḍahatthisamuṭṭhitā;</p>

<p rend="gathalast">Papātāvāṭapakkhantā, patantāva hutāvahe.</p>

<p rend="hangnum" n="1708"><hi rend="paranum">1708</hi><hi rend="dot">.</hi></p>

<p rend="gatha1"> Vajjhappattā mahācorā, chijjantā viya sīsato;</p>

<p rend="gathalast">Sūlamāropiyantāva, pabbatenotthaṭā viya.</p>

<p rend="hangnum" n="1709"><hi rend="paranum">1709</hi><hi rend="dot">.</hi></p>

<p rend="gatha1"> Jātisaṅkaṭapakkhantā, jarābyādhinipīḷitā;</p>

<p rend="gathalast">Maraṇāsanisammaddā, mahābyasanabhāgino.</p>

<p rend="hangnum" n="1710"><hi rend="paranum">1710</hi><hi rend="dot">.</hi></p>

<p rend="gatha1"> Maccunabbhāhatā niccaṃ, dukkhabhārasamotthaṭā;</p>

<p rend="gathalast">Sokopāyāsanissandā, paridevaparāyaṇā.</p>

<p rend="hangnum" n="1711"><hi rend="paranum">1711</hi><hi rend="dot">.</hi></p>

<p rend="gatha1"> Taṇhādiṭṭhimamattena, sattā etthādhimucchitā;</p>

<p rend="gathalast">Baddhā bhayena baddhāva, muttāva bhayamuttakā.</p>

<p rend="hangnum" n="1712"><hi rend="paranum">1712</hi><hi rend="dot">.</hi></p>

<p rend="gatha1"> Iti saṅkhāradhammesu, bhayuppattimudikkhato;</p>

<p rend="gathalast"><hi rend="bold">Bhayañāṇa</hi>nti bhāsanti, bhayamuttā mahesayo.</p>

<p rend="hangnum" n="1713"><hi rend="paranum">1713</hi><hi rend="dot">.</hi></p>

<p rend="gatha1"> Sabhayā puna saṅkhārā, sandissanti samantato;</p>

<p rend="gathalast">Ahitāvahitāniccamādīnavaṃ nirantaraṃ.</p>

<p rend="hangnum" n="1714"><hi rend="paranum">1714</hi><hi rend="dot">.</hi></p>

<p rend="gatha1"> Gūthakūpaṃva kuthitaṃ, bhasmacchannova pāvako;</p>

<p rend="gathalast">Sarakkhasaṃva salilaṃ, savisaṃ viya bhojanaṃ.</p>

<p rend="hangnum" n="1715"><hi rend="paranum">1715</hi><hi rend="dot">.</hi></p>

<p rend="gatha1"> Vanaṃ <pb ed="V" n="0.0156" /> vāḷamigākiṇṇaṃ, maggo coramahabbhayo;</p>

<p rend="gathalast">Bhijjamānā mahānāvā, phalantā asanī yathā.</p>

<p rend="hangnum" n="1716"><hi rend="paranum">1716</hi><hi rend="dot">.</hi></p>

<p rend="gatha1"> Āvudhākulasannaddhā, yuddhabhūmipatiṭṭhitā;</p>

<p rend="gathalast">Saṅgatāva mahāsenā, ghorānatthaniyāmitā.</p>

<p rend="hangnum" n="1717"><hi rend="paranum">1717</hi><hi rend="dot">.</hi></p>

<p rend="gatha1"> Rathaṃ cakkasamāruḷhaṃ, vuyhantaṃ vaḷavāmukhaṃ;</p>

<p rend="gathalast">Kappuṭṭhānamahārambhaṃ, kappo pattantaro yathā.</p>

<p rend="hangnum" n="1718"><hi rend="paranum">1718</hi><hi rend="dot">.</hi></p>

<p rend="gatha1"> Tathā <pb ed="M" n="0.0148" /> lokā tayopete,</p>

<p rend="gatha2">Mahopaddavasaṅkulā;</p>

<p rend="gatha3">Ḍayhantekādasaggīhi,</p>

<p rend="gathalast">Paripphandaparāyaṇā.</p>

<p rend="hangnum" n="1719"><hi rend="paranum">1719</hi><hi rend="dot">.</hi></p>

<p rend="gatha1"> Mahāraññamivādittaṃ, bhavayonigatiṭṭhiti-</p>

<p rend="gathalast">Sattāvāsā samībhūtā, jalitaṅgārakāsukā.</p>

<p rend="hangnum" n="1720"><hi rend="paranum">1720</hi><hi rend="dot">.</hi></p>

<p rend="gatha1"> Āsīvisā mahābhūtā, vadhakā khandhapañcakā;</p>

<p rend="gathalast">Cakkhādayo suññā gāmā, gocarā gāmaghātakā.</p>

<p rend="hangnum" n="1721"><hi rend="paranum">1721</hi><hi rend="dot">.</hi></p>

<p rend="gatha1"> Iccānayasamākiṇṇaṃ, bhavasāgaramaṇḍalaṃ;</p>

<p rend="gathalast">Leṇaṃ tāṇaṃ patiṭṭhā vā, saraṇaṃ vā na vijjati.</p>

<p rend="hangnum" n="1722"><hi rend="paranum">1722</hi><hi rend="dot">.</hi></p>

<p rend="gatha1"> Etthābhirodhino bālā, vaṅkaghastāva mīnakā;</p>

<p rend="gathalast">Mahāsakaṭupabbuḷhā, mahabbhayapatiṭṭhitā.</p>

<p rend="hangnum" n="1723"><hi rend="paranum">1723</hi><hi rend="dot">.</hi></p>

<p rend="gatha1"> Jāyamānāva jiyyantā, nānābyasanapīḷitā;</p>

<p rend="gathalast">Vipattāvaṭṭapatitā, maraṇābaddhanicchayā.</p>

<p rend="hangnum" n="1724"><hi rend="paranum">1724</hi><hi rend="dot">.</hi></p>

<p rend="gatha1"> Mohandhakārapihitā, caturoghasamotthaṭā;</p>

<p rend="gathalast">Vitunnā dukkhasallena, vihaññanti vighātino.</p>

<p rend="hangnum" n="1725"><hi rend="paranum">1725</hi><hi rend="dot">.</hi></p>

<p rend="gatha1"> Itthañca visapupphaṃva, nānānatthaphalāvahaṃ;</p>

<p rend="gathalast">Dukkhānubandhasambādhaṃ, ābādhaṃva samuṭṭhitaṃ.</p>

<p rend="hangnum" n="1726"><hi rend="paranum">1726</hi><hi rend="dot">.</hi></p>

<p rend="gatha1"> Āsīvisaṃva <pb ed="V" n="0.0157" /> kupitaṃ, ghoraṃ bhayanibandhanaṃ;</p>

<p rend="gathalast">Asisūnaṃva sārambhaṃ, dukkhāyūhanakaṃ padaṃ.</p>

<p rend="hangnum" n="1727"><hi rend="paranum">1727</hi><hi rend="dot">.</hi></p>

<p rend="gatha1"> Savidāhaparipphandapakkabandhamivodakaṃ;</p>

<p rend="gathalast">Uppādañca pavattañca, nimittāyūhanaṃ tathā.</p>

<p rend="hangnum" n="1728"><hi rend="paranum">1728</hi><hi rend="dot">.</hi></p>

<p rend="gatha1"> Paṭisandhiñca passantaṃ, <hi rend="bold">ñāṇamādīnavaṃ</hi> mataṃ;</p>

<p rend="gathalast">Tebhūmakesu tenāyamavuddhiṃ paṭivijjhati.</p>

<p rend="hangnum" n="1729"><hi rend="paranum">1729</hi><hi rend="dot">.</hi></p>

<p rend="gatha1"> Bhayabheravapakkhante, bahvādīnavapaccaye;</p>

<p rend="gathalast">Saṅkhāre samavekkhanto, nibbindati nirālayo.</p>

<p rend="hangnum" n="1730"><hi rend="paranum">1730</hi><hi rend="dot">.</hi></p>

<p rend="gatha1"> Visaṃ <pb ed="M" n="0.0149" /> jīvitukāmova, verike viya bhīruko;</p>

<p rend="gathalast">Supaṇṇaṃ nāgarājāva, coraṃ viya mahaddhano.</p>

<p rend="hangnum" n="1731"><hi rend="paranum">1731</hi><hi rend="dot">.</hi></p>

<p rend="gatha1"> Dukkhānusayasambādhe, bādhamāne vibhāvayaṃ;</p>

<p rend="gathalast">Saṃvejeti nirānande, paripanthabhayākule.</p>

<p rend="hangnum" n="1732"><hi rend="paranum">1732</hi><hi rend="dot">.</hi></p>

<p rend="gatha1"> Suddho muttakarīsaṃva, suhito vamitaṃ viya;</p>

<p rend="gathalast">Suvilittova duggandhaṃ, sunhāto aṅgaṇaṃ viya.</p>

<p rend="hangnum" n="1733"><hi rend="paranum">1733</hi><hi rend="dot">.</hi></p>

<p rend="gatha1"> Rāgadosaparikliṭṭhe, caturāsavapūtike;</p>

<p rend="gathalast">Hīnalokāmisāsāre, saṃklesavisadūsite.</p>

<p rend="hangnum" n="1734"><hi rend="paranum">1734</hi><hi rend="dot">.</hi></p>

<p rend="gatha1"> Saṅkhārepi jigucchanto, nābhinandati paṇḍito;</p>

<p rend="gathalast">Tassetaṃ nandinissaṭṭhaṃ, <hi rend="bold">nibbidāñāṇa</hi>mabravuṃ.</p>

<p rend="hangnum" n="1735"><hi rend="paranum">1735</hi><hi rend="dot">.</hi></p>

<p rend="gatha1"> Sabhayādīnave disvā, saṅkhāre puna paṇḍito;</p>

<p rend="gathalast">Nibbindanto tato tehi, parimuccitumicchati.</p>

<p rend="hangnum" n="1736"><hi rend="paranum">1736</hi><hi rend="dot">.</hi></p>

<p rend="gatha1"> Mīnāva kumīne baddhā, pañjare viya pakkhino;</p>

<p rend="gathalast">Coro cārakabaddhova, peḷāyantova pannago.</p>

<p rend="hangnum" n="1737"><hi rend="paranum">1737</hi><hi rend="dot">.</hi></p>

<p rend="gatha1"> Paṅke sanno mahānāgo, cando rāhumukhaṃ gato;</p>

<p rend="gathalast">Migo yathā pāsagato, tathā saṃsāracārake.</p>

<p rend="hangnum" n="1738"><hi rend="paranum">1738</hi><hi rend="dot">.</hi></p>

<p rend="gatha1"> Avijjāpariyonaddhe <pb ed="V" n="0.0158" />, khandhapañcakasanthare;</p>

<p rend="gathalast">Diṭṭhijālapaṭicchanne, vipallāsaparikkhite.</p>

<p rend="hangnum" n="1739"><hi rend="paranum">1739</hi><hi rend="dot">.</hi></p>

<p rend="gatha1"> Pañcanīvaraṇābaddhe, mānatthambhasamussaye;</p>

<p rend="gathalast">Icchāpapātagambhīre, vipattivinipātane.</p>

<p rend="hangnum" n="1740"><hi rend="paranum">1740</hi><hi rend="dot">.</hi></p>

<p rend="gatha1"> Jarābyādhisamuppāde, dhūmaketupapattike;</p>

<p rend="gathalast">Kodhūpanāhadahane, sokopāyāsadhūpite.</p>

<p rend="hangnum" n="1741"><hi rend="paranum">1741</hi><hi rend="dot">.</hi></p>

<p rend="gatha1"> Madappamādāvarodhe, bhavataṇhāvakaḍḍhane;</p>

<p rend="gathalast">Vippayogasamuttāse, niccāpāyabhayākule.</p>

<p rend="hangnum" n="1742"><hi rend="paranum">1742</hi><hi rend="dot">.</hi></p>

<p rend="gatha1"> Chālambābhihate <pb ed="M" n="0.0150" /> niccaṃ, phassadvārādhikuṭṭane;</p>

<p rend="gathalast">Sañcetanākāraṇike, vedanākammakāraṇe.</p>

<p rend="hangnum" n="1743"><hi rend="paranum">1743</hi><hi rend="dot">.</hi></p>

<p rend="gatha1"> Anatthālāpanigghose, klesarakkhasalālite;</p>

<p rend="gathalast">Maraṇārambhaniṭṭhāne, baddho muttiṃ gavesati.</p>

<p rend="hangnum" n="1744"><hi rend="paranum">1744</hi><hi rend="dot">.</hi></p>

<p rend="gatha1"> Aggiṃ viya ca samphuṭṭha-masuciṃ gahitaṃ viya;</p>

<p rend="gathalast">Petaṃ khāditukāmaṃva, vikkantentamivāvudhaṃ.</p>

<p rend="hangnum" n="1745"><hi rend="paranum">1745</hi><hi rend="dot">.</hi></p>

<p rend="gatha1"> Mahābyasanupassaṭṭhe, saṅkhāre mottumicchato;</p>

<p rend="gathalast"><hi rend="bold">Muccitukamyatāñāṇa</hi>muppannanti pavuccati.</p>

<p rend="hangnum" n="1746"><hi rend="paranum">1746</hi><hi rend="dot">.</hi></p>

<p rend="gatha1"> Dujjahe palibajjhante, ganthānusayasaṅgame;</p>

<p rend="gathalast">Taṇhupādānagahaṇe, nandirāgānubandhane.</p>

<p rend="hangnum" n="1747"><hi rend="paranum">1747</hi><hi rend="dot">.</hi></p>

<p rend="gatha1"> Diṭṭhimānamadatthaddhe, lobhapāsanirantare;</p>

<p rend="gathalast">Saṃyojanamahādugge, cirakālappapañcite.</p>

<p rend="hangnum" n="1748"><hi rend="paranum">1748</hi><hi rend="dot">.</hi></p>

<p rend="gatha1"> Saṅkhāre muñcataccantaṃ, āvijjhitvāva pannagaṃ;</p>

<p rend="gathalast">Lakkhaṇānupanijjhāya, sukhumaṃ pana yoniso.</p>

<p rend="hangnum" n="1749"><hi rend="paranum">1749</hi><hi rend="dot">.</hi></p>

<p rend="gatha1"> Majjhattagahaṇo tasmā, nirapekkhavimuttiyā;</p>

<p rend="gathalast">Vaggulīvāphalaṃ rukkhaṃ, vīmaṃsati visesato.</p>

<p rend="hangnum" n="1750"><hi rend="paranum">1750</hi><hi rend="dot">.</hi></p>

<p rend="gatha1"> Vihataṃ <pb ed="V" n="0.0159" /> viya kappāsaṃ, vihananto punappunaṃ;</p>

<p rend="gathalast">Gandhaṃ viya ca pisento, pisitaṃyeva sādhukaṃ.</p>

<p rend="hangnum" n="1751"><hi rend="paranum">1751</hi><hi rend="dot">.</hi></p>

<p rend="gatha1"> Aniccā dukkhānattāti, satimā susamāhito;</p>

<p rend="gathalast">Āhacca paṭivijjhanto, lakkhaṇāni vipassati.</p>

<p rend="hangnum" n="1752"><hi rend="paranum">1752</hi><hi rend="dot">.</hi></p>

<p rend="gatha1"> Vipassantassa tassevaṃ, <hi rend="bold">paṭisaṅkhānupassanā-</hi></p>

<p rend="gathalast"><hi rend="bold">Ñāṇa</hi>miccāhu nipuṇaṃ, vicinantaṃ visāradā.</p>

<p rend="hangnum" n="1753"><hi rend="paranum">1753</hi><hi rend="dot">.</hi></p>

<p rend="gatha1"> Iti sammā vipassanto, sacchikatvā tilakkhaṇaṃ;</p>

<p rend="gathalast">Yathābhūtasabhāvena, tatthevamanupassati.</p>

<p rend="hangnum" n="1754"><hi rend="paranum">1754</hi><hi rend="dot">.</hi></p>

<p rend="gatha1"> Aniccā <pb ed="M" n="0.0151" /> vata saṅkhārā, niccāti gahitā pure;</p>

<p rend="gathalast">Dukkhāva sukhato diṭṭhā, anattāva panattato.</p>

<p rend="hangnum" n="1755"><hi rend="paranum">1755</hi><hi rend="dot">.</hi></p>

<p rend="gatha1"> Aniccā dukkhānattā ca, saṅkhatā puna sabbathā;</p>

<p rend="gathalast">Alabbhaneyyadhammā ca, tathevākāmakāriyā.</p>

<p rend="hangnum" n="1756"><hi rend="paranum">1756</hi><hi rend="dot">.</hi></p>

<p rend="gatha1"> Dhātumattā parādhīnā, attādheyyavivajjitā;</p>

<p rend="gathalast">Maccudheyyavasānītā, upadhihatagocarā.</p>

<p rend="hangnum" n="1757"><hi rend="paranum">1757</hi><hi rend="dot">.</hi></p>

<p rend="gatha1"> Ahaṃ mamanti vohāro, paro vātha parassa vā;</p>

<p rend="gathalast">Attā vā attanīyaṃ vā, vatthuto natthi katthaci.</p>

<p rend="hangnum" n="1758"><hi rend="paranum">1758</hi><hi rend="dot">.</hi></p>

<p rend="gatha1"> Yathāpi aṅgasambhārā, hoti saddo ratho iti;</p>

<p rend="gathalast">Evaṃ khandhesu santesu, hoti sattoti sammuti.</p>

<p rend="hangnum" n="1759"><hi rend="paranum">1759</hi><hi rend="dot">.</hi></p>

<p rend="gatha1"> Tattha kappenti attānaṃ, bālā dummedhino janā;</p>

<p rend="gathalast">Ajjhattaṃ vā bahiddhā vā, passato natthi kiñcanaṃ.</p>

<p rend="hangnum" n="1760"><hi rend="paranum">1760</hi><hi rend="dot">.</hi></p>

<p rend="gatha1"> Sukhito dukkhito vātha, puggalo nāma katthaci;</p>

<p rend="gathalast">Vatthuto natthi sabbattha, saṅkhārā taṃsabhāvino.</p>

<p rend="hangnum" n="1761"><hi rend="paranum">1761</hi><hi rend="dot">.</hi></p>

<p rend="gatha1"> Jāyamānā ca jiyyantā, miyyamānā ca saṅkhatā;</p>

<p rend="gathalast">Attāva dukkhitā hete, na tu dukkhāya kassaci.</p>

<p rend="hangnum" n="1762"><hi rend="paranum">1762</hi><hi rend="dot">.</hi></p>

<p rend="gatha1"> Dukkhameva <pb ed="V" n="0.0160" /> hi sambhoti, dukkhaṃ tiṭṭhati veti ca;</p>

<p rend="gathalast">Nāññatra dukkhā sambhoti, nāññaṃ dukkhā nirujjhati.</p>

<p rend="hangnum" n="1763"><hi rend="paranum">1763</hi><hi rend="dot">.</hi></p>

<p rend="gatha1"> Ettha gayhūpagaṃ natthi, palāsetaṃ papañcitaṃ;</p>

<p rend="gathalast">Niruddhassa samāyūhā, niratthakasamubbhavā.</p>

<p rend="hangnum" n="1764"><hi rend="paranum">1764</hi><hi rend="dot">.</hi></p>

<p rend="gatha1"> Aniccā hontu saṅkhārā, dukkhitā vā mamettha kiṃ;</p>

<p rend="gathalast">Anattā vāti? <hi rend="bold">Saṅkhārupekkhāñāṇaṃ</hi> pavattati.</p>

<p rend="hangnum" n="1765"><hi rend="paranum">1765</hi><hi rend="dot">.</hi></p>

<p rend="gatha1"> Iti disvā yathābhūtaṃ, yāva bhaṅgā tato paraṃ;</p>

<p rend="gathalast">Gaṇhantī bhāvanāgabbhaṃ, paripakkā vipassanā.</p>

<p rend="hangnum" n="1766"><hi rend="paranum">1766</hi><hi rend="dot">.</hi></p>

<p rend="gatha1"> Avassaṃ bhaṅganiṭṭhāne, bhayādīnavanicchite;</p>

<p rend="gathalast">Nibbinditvā virajjanto, paṭisaṅkhāyupekkhati.</p>

<p rend="hangnum" n="1767"><hi rend="paranum">1767</hi><hi rend="dot">.</hi></p>

<p rend="gatha1"> Tattha <pb ed="M" n="0.0152" /> muttakarīsaṃva, kheḷapiṇḍaṃva ujjhitaṃ;</p>

<p rend="gathalast">Vissaṭṭhaparaputtaṃva, vissaṭṭhabhariyaṃ viya.</p>

<p rend="hangnum" n="1768"><hi rend="paranum">1768</hi><hi rend="dot">.</hi></p>

<p rend="gatha1"> Pavattañca nimittañca, paṭisaṅkhāyupekkhato;</p>

<p rend="gathalast">Sabbasaṅkhāradhammesu, gatiyonibhavesu vā.</p>

<p rend="hangnum" n="1769"><hi rend="paranum">1769</hi><hi rend="dot">.</hi></p>

<p rend="gatha1"> Vāri pokkharapatteva, sūcikaggeva sāsapo;</p>

<p rend="gathalast">Khittaṃ kukkuṭapattaṃva, daddulaṃva hutāvahe.</p>

<p rend="hangnum" n="1770"><hi rend="paranum">1770</hi><hi rend="dot">.</hi></p>

<p rend="gatha1"> Na pasārīyatī cittaṃ, na tu sajjati bajjhati;</p>

<p rend="gathalast">Ālayā patilīyanti, parivattati vaṭṭato.</p>

<p rend="hangnum" n="1771"><hi rend="paranum">1771</hi><hi rend="dot">.</hi></p>

<p rend="gatha1"> Sītaṃ ghammābhitattova,</p>

<p rend="gatha2">Chātajjhattova bhojanaṃ;</p>

<p rend="gatha3">Pipāsitova pānīyaṃ,</p>

<p rend="gathalast">Byādhitova mahosadhaṃ.</p>

<p rend="hangnum" n="1772"><hi rend="paranum">1772</hi><hi rend="dot">.</hi></p>

<p rend="gatha1"> Bhīto khemantabhūmiṃva, duggatova mahānidhiṃ;</p>

<p rend="gathalast">Añjasaṃ maggamuḷhova, dīpaṃ viya ca aṇṇave.</p>

<p rend="hangnum" n="1773"><hi rend="paranum">1773</hi><hi rend="dot">.</hi></p>

<p rend="gatha1"> Ajarāmaramaccantaṃ <pb ed="V" n="0.0161" />, asaṅkhāramanāsavaṃ;</p>

<p rend="gathalast">Sabbadukkhakkhayaṃ ṭhānaṃ, nibbānamabhikaṅkhati.</p>

<p rend="hangnum" n="1774"><hi rend="paranum">1774</hi><hi rend="dot">.</hi></p>

<p rend="gatha1"> Vuṭṭhānagāminī cāyaṃ, sikhappattā vipassanā;</p>

<p rend="gathalast">Sakuṇī tīradassīva, <hi rend="bold">sānulomā</hi> pavattati.</p>

<p rend="hangnum" n="1775"><hi rend="paranum">1775</hi><hi rend="dot">.</hi></p>

<p rend="gatha1"> Appavattamanimittaṃ, passanto pana santato;</p>

<p rend="gathalast">Pakkhīva nipphalaṃ rukkhaṃ, hitvā vuṭṭhāti saṅkhatā.</p>

<p rend="hangnum" n="1776"><hi rend="paranum">1776</hi><hi rend="dot">.</hi></p>

<p rend="gatha1"> Upacārasamādhīti, kāmāvacarabhāvanā;</p>

<p rend="gathalast">Muttoyaṃ lokiyo maggo, pubbabhāgavipassanā.</p>

<p rend="hangnum" n="1777"><hi rend="paranum">1777</hi><hi rend="dot">.</hi></p>

<p rend="gatha1"> Paripakkā kamenevaṃ, paribhāvitabhāvanā;</p>

<p rend="gathalast">Pariccajantī saṅkhāre, pakkhandantī asaṅkhate.</p>

<p rend="hangnum" n="1778"><hi rend="paranum">1778</hi><hi rend="dot">.</hi></p>

<p rend="gatha1"> Janetānuttaraṃ <pb ed="M" n="0.0153" /> magga-māsevanavisesato;</p>

<p rend="gathalast">Kaṭṭhasaṅghaṭṭanā jātā, accidhūmāva bhāsuraṃ.</p>

<p rend="hangnum" n="1779"><hi rend="paranum">1779</hi><hi rend="dot">.</hi></p>

<p rend="gatha1"> Uggacchati yathādicco, purakkhatvāruṇaṃ tathā;</p>

<p rend="gathalast">Vipassanaṃ purakkhatvā, maggadhammo pavattati.</p>

<p rend="hangnum" n="1780"><hi rend="paranum">1780</hi><hi rend="dot">.</hi></p>

<p rend="gatha1"> Tathā pavattamāno ca, nibbānapadagocaro;</p>

<p rend="gathalast">Vimokkhattayanāmena, yathārahamasesato.</p>

<p rend="hangnum" n="1781"><hi rend="paranum">1781</hi><hi rend="dot">.</hi></p>

<p rend="gatha1"> Klesadūsitasantāne, abhihantvā vigacchati;</p>

<p rend="gathalast">Ekacittakkhaṇuppādo, asanī viya pabbataṃ.</p>

<p rend="hangnum" n="1782"><hi rend="paranum">1782</hi><hi rend="dot">.</hi></p>

<p rend="gatha1"> Pubbe vuttanayeneva, appanānayamīraye;</p>

<p rend="gathalast">Pādakajjhānabhedena, jhānaṅganiyamo bhave.</p>

<p rend="hangnum" n="1783"><hi rend="paranum">1783</hi><hi rend="dot">.</hi></p>

<p rend="gatha1"> Parikammopacārānu-lomasaṅkhātagocarā;</p>

<p rend="gathalast">Yaṃ kiñci lakkhaṇākāraṃ, vipassantā pavattare.</p>

<p rend="hangnum" n="1784"><hi rend="paranum">1784</hi><hi rend="dot">.</hi></p>

<p rend="gatha1"> Tato gotrabhu nibbāna-mālambitvāna jāyati;</p>

<p rend="gathalast">Bahiddhā khandhato tasmā, vuṭṭhānanti pavuccati.</p>

<p rend="hangnum" n="1785"><hi rend="paranum">1785</hi><hi rend="dot">.</hi></p>

<p rend="gatha1"> Tato <pb ed="V" n="0.0162" /><hi rend="bold">maggo</hi> kilesamhā, vimuccanto pavattati;</p>

<p rend="gathalast">Vuṭṭhānaṃ ubhato tasmā, khandhato ca kilesato.</p>

<p rend="hangnum" n="1786"><hi rend="paranum">1786</hi><hi rend="dot">.</hi></p>

<p rend="gatha1"> Dve tathā tīṇi vā honti, <hi rend="bold">phalāni</hi> ca tato paraṃ;</p>

<p rend="gathalast">Bhavaṅgapāto taṃ chetvā, jāyate paccavekkhaṇā.</p>

<p rend="hangnum" n="1787"><hi rend="paranum">1787</hi><hi rend="dot">.</hi></p>

<p rend="gatha1"> Maggaṃ phalañca nibbānaṃ, paccavekkhati paṇḍito;</p>

<p rend="gathalast">Hīne kilese sese ca, paccavekkhati vā na vā.</p>

<p rend="hangnum" n="1788"><hi rend="paranum">1788</hi><hi rend="dot">.</hi></p>

<p rend="gatha1"> Bhāvetvā paṭhamaṃ magga-mitthamādiphale ṭhito;</p>

<p rend="gathalast">Tato paraṃ pariggayha, nāmarūpaṃ yathā pure.</p>

<p rend="hangnum" n="1789"><hi rend="paranum">1789</hi><hi rend="dot">.</hi></p>

<p rend="gatha1"> Kamena ca vipassanto, punadeva yathārahaṃ;</p>

<p rend="gathalast">Yathānukkamamappeti, sakadāgāmiādayo.</p>

<p rend="hangnum" n="1790"><hi rend="paranum">1790</hi><hi rend="dot">.</hi></p>

<p rend="gatha1"> Itthaṃ <pb ed="M" n="0.0154" /> vibhattaparipākavibhāvanāyaṃ,</p>

<p rend="gatha2">Buddhānubuddhaparibhāvitabhāvanāyaṃ;</p>

<p rend="gatha3">Paccuddhareti bhavasāgarapāragāmī,</p>

<p rend="gathalast">Maggo mahesi guṇasāgarapāragāmī.</p>

<p rend="hangnum" n="1791"><hi rend="paranum">1791</hi><hi rend="dot">.</hi></p>

<p rend="gatha1"> Iccetaṃ dasavidha bhāvanāvibhāgaṃ,</p>

<p rend="gatha2">Bhāvetvā paramahitāvahaṃ kamena;</p>

<p rend="gatha3">Papponti padamajarāmaraṃ cirāya,</p>

<p rend="gathalast">Saṃklesaṃ sakalamavassajanti dhīrā.</p>

<p rend="centre">Iti nāmarūpaparicchede dasāvatthāvibhāgo nāma</p>

<p rend="centre">Dvādasamo paricchedo.</p>

<p rend="chapter">13. Terasamo paricchedo</p>

<p rend="title">Nissandaphalavibhāgo</p>

<p rend="hangnum" n="1792"><hi rend="paranum">1792</hi><hi rend="dot">.</hi></p>

<p rend="gatha1"> Vipassanāya <pb ed="V" n="0.0163" /> nissandamiti vuttamito paraṃ;</p>

<p rend="gathalast">Saccānaṃ paṭivedhādiṃ, pavakkhāmi yathākkamaṃ.</p>

<p rend="hangnum" n="1793"><hi rend="paranum">1793</hi><hi rend="dot">.</hi></p>

<p rend="gatha1"> Pariññā ca pahānañca, sacchikiriyā ca bhāvanā;</p>

<p rend="gathalast">Iti dukkhādisaccesu, <hi rend="bold">kicca</hi>māhu catubbidhaṃ.</p>

<p rend="hangnum" n="1794"><hi rend="paranum">1794</hi><hi rend="dot">.</hi></p>

<p rend="gatha1"> Taṃ sabbaṃ maggakālamhi, karissati tato paraṃ;</p>

<p rend="gathalast">Paṭipassaddhakiccattā, kataṃ hoti phale kathaṃ.</p>

<p rend="hangnum" n="1795"><hi rend="paranum">1795</hi><hi rend="dot">.</hi></p>

<p rend="gatha1"> Chinnatālo phalasseva, chinnānusayamūlakā;</p>

<p rend="gathalast">Khandhā nālamadhiṭṭhānaṃ, vipallāsapavattiyā.</p>

<p rend="hangnum" n="1796"><hi rend="paranum">1796</hi><hi rend="dot">.</hi></p>

<p rend="gatha1"> Accantapaṭipakkhattā, catumaggapavattiyā;</p>

<p rend="gathalast">Paraṃ klesā na jāyanti, daḍḍhabījaṅkuraṃ yathā.</p>

<p rend="hangnum" n="1797"><hi rend="paranum">1797</hi><hi rend="dot">.</hi></p>

<p rend="gatha1"> Niyyānaṭṭhavisesena, aññamaññassa paccayo;</p>

<p rend="gathalast">Maggova maggaṃ bhāveti, jāyamānotha vā puna.</p>

<p rend="hangnum" n="1798"><hi rend="paranum">1798</hi><hi rend="dot">.</hi></p>

<p rend="gatha1"> Maggappavattisantāne <pb ed="M" n="0.0155" />, bhāvanāti pavuccati;</p>

<p rend="gathalast">Vattamānena taṃ kiccaṃ, nipphāditamasesato.</p>

<p rend="hangnum" n="1799"><hi rend="paranum">1799</hi><hi rend="dot">.</hi></p>

<p rend="gatha1"> Iti tīṇipi saccāni, kiccato paṭivijjhati;</p>

<p rend="gathalast">Nibbānaṃ sacchikubbanto, maggo ekakkhaṇe saha.</p>

<p rend="hangnum" n="1800"><hi rend="paranum">1800</hi><hi rend="dot">.</hi></p>

<p rend="gatha1"> Kiccappavattito cettha, <hi rend="bold">paṭivedho</hi>ti vuccati;</p>

<p rend="gathalast">Tañca sādheti maggoyaṃ, niyyanto santigocaro.</p>

<p rend="hangnum" n="1801"><hi rend="paranum">1801</hi><hi rend="dot">.</hi></p>

<p rend="gatha1"> Pariccajitvā saṅkhāre, maggassārabbha nibbutiṃ,</p>

<p rend="gathalast">Niyyānameva saccesu, kiccasādhanamīritaṃ.</p>

<p rend="hangnum" n="1802"><hi rend="paranum">1802</hi><hi rend="dot">.</hi></p>

<p rend="gatha1"> Maggo <pb ed="V" n="0.0164" /> eva hi niyyāti, sesā tassopakārakā;</p>

<p rend="gathalast">Appentā jhānadhammā ca, bujjhantā bodhipakkhiyā.</p>

<p rend="hangnum" n="1803"><hi rend="paranum">1803</hi><hi rend="dot">.</hi></p>

<p rend="gatha1"> Tasmā tasseva vuṭṭhānaṃ, pakāsenti visesato;</p>

<p rend="gathalast">Khandhehi ca kilesehi, vimokkhattayato kathaṃ.</p>

<p rend="hangnum" n="1804"><hi rend="paranum">1804</hi><hi rend="dot">.</hi></p>

<p rend="gatha1"> Katvānābhinivesaṃ tu, yattha tattha yathā tathā;</p>

<p rend="gathalast">Bhūmidhammaṃ pariggayha, vipassitvā tato paraṃ.</p>

<p rend="hangnum" n="1805"><hi rend="paranum">1805</hi><hi rend="dot">.</hi></p>

<p rend="gatha1"> Yato kutoci vuṭṭhānaṃ, yadi hoti aniccato;</p>

<p rend="gathalast">Hutvādhimokkhabahulo, saddhindriyavisesato.</p>

<p rend="hangnum" n="1806"><hi rend="paranum">1806</hi><hi rend="dot">.</hi></p>

<p rend="gatha1"> Animittavimokkhena, niyyanto sattapuggalo;</p>

<p rend="gathalast">Saddhānusārī paṭhame, majjhe saddhāvimuttako.</p>

<p rend="hangnum" n="1807"><hi rend="paranum">1807</hi><hi rend="dot">.</hi></p>

<p rend="gatha1"> Ante paññāvimuttoti, tamīrenti tathāgatā;</p>

<p rend="gathalast">Saṅkhāre dukkhato disvā, vuṭṭhahanto sa puggalo.</p>

<p rend="hangnum" n="1808"><hi rend="paranum">1808</hi><hi rend="dot">.</hi></p>

<p rend="gatha1"> Passaddhibahulo hutvā, samādhindriyalābhato;</p>

<p rend="gathalast">Tathevāppaṇihitena, niyyanto tividho bhave.</p>

<p rend="hangnum" n="1809"><hi rend="paranum">1809</hi><hi rend="dot">.</hi></p>

<p rend="gatha1"> Anattato vuṭṭhahitvā, vedabāhulyayogato;</p>

<p rend="gathalast">Suññatenātha niyyanto, paññindriyavisesato.</p>

<p rend="hangnum" n="1810"><hi rend="paranum">1810</hi><hi rend="dot">.</hi></p>

<p rend="gatha1"> Dhammānusārī paṭhame, diṭṭhippatto tato paraṃ;</p>

<p rend="gathalast">Ante paññāvimuttoti, tampi dīpenti paṇḍitā.</p>

<p rend="hangnum" n="1811"><hi rend="paranum">1811</hi><hi rend="dot">.</hi></p>

<p rend="gatha1"> Āneñjapādakajjhāna-nāmakāyavisesato <pb ed="M" n="0.0156" />;</p>

<p rend="gathalast">Sacchikatvāna nibbānaṃ, majjhe cha kāyasakkhino.</p>

<p rend="hangnum" n="1812"><hi rend="paranum">1812</hi><hi rend="dot">.</hi></p>

<p rend="gatha1"> Arūpato ca maggena, āneñjena ca rūpato;</p>

<p rend="gathalast">Vimutto ubhatobhāga-vimutto arahā bhave.</p>

<p rend="hangnum" n="1813"><hi rend="paranum">1813</hi><hi rend="dot">.</hi></p>

<p rend="gatha1"> Tivimokkhamukhībhūtā, iti vuṭṭhānasādhikā;</p>

<p rend="gathalast"><hi rend="bold">Sattapuggalabhedañca,</hi> sampādeti vipassanā.</p>

<p rend="hangnum" n="1814"><hi rend="paranum">1814</hi><hi rend="dot">.</hi></p>

<p rend="gatha1"> Adhimuccati <pb ed="V" n="0.0165" /> saddhā ca, yathāvatthusabhāvato;</p>

<p rend="gathalast">Ñeyyadhammesu sabbattha, paññā ca paṭivijjhati.</p>

<p rend="hangnum" n="1815"><hi rend="paranum">1815</hi><hi rend="dot">.</hi></p>

<p rend="gatha1"> Tasmā saddhā ca paññā ca, vatthunicchayalakkhaṇā;</p>

<p rend="gathalast">Vatthuppatiṭṭhitā cāyaṃ, tilakkhaṇavipassanā.</p>

<p rend="hangnum" n="1816"><hi rend="paranum">1816</hi><hi rend="dot">.</hi></p>

<p rend="gatha1"> Tasmā saddhādhuro yogī, disvoḷārikalakkhaṇaṃ;</p>

<p rend="gathalast">Tato paramanattāti, sukhume adhimuccati.</p>

<p rend="hangnum" n="1817"><hi rend="paranum">1817</hi><hi rend="dot">.</hi></p>

<p rend="gatha1"> Tassevamadhimuttassa, saddhā vā pana kevalā;</p>

<p rend="gathalast">Samādhindriyādhikā ca, vuṭṭhānaghaṭikā bhave.</p>

<p rend="hangnum" n="1818"><hi rend="paranum">1818</hi><hi rend="dot">.</hi></p>

<p rend="gatha1"> Thūlalakkhaṇamohāya, paññādhure vipassato;</p>

<p rend="gathalast">Dhammasabhāvamāhacca, sukhumaṃ paṭivijjhati.</p>

<p rend="hangnum" n="1819"><hi rend="paranum">1819</hi><hi rend="dot">.</hi></p>

<p rend="gatha1"> Tasmā saddhādhurasseva, vuṭṭhānadvayamādito;</p>

<p rend="gathalast">Ante saddhānugatassa, paññā suparipūrati.</p>

<p rend="hangnum" n="1820"><hi rend="paranum">1820</hi><hi rend="dot">.</hi></p>

<p rend="gatha1"> Paññādhurassa sesanti, keci ācariyā pana;</p>

<p rend="gathalast">Dhurasaṃsandanaṃ nāma, vuṭṭhānesu vibhāvayuṃ.</p>

<p rend="hangnum" n="1821"><hi rend="paranum">1821</hi><hi rend="dot">.</hi></p>

<p rend="gatha1"> Sattakkhattuparamo ca,</p>

<p rend="gatha2">Kolaṃkolo tathāparo;</p>

<p rend="gatha3">Ekabījīti tividho,</p>

<p rend="gathalast"><hi rend="bold">Sotāpanno</hi> pavuccati.</p>

<p rend="hangnum" n="1822"><hi rend="paranum">1822</hi><hi rend="dot">.</hi></p>

<p rend="gatha1"> Sakiṃdeva imaṃ lokaṃ, āgantvā puna puggalo;</p>

<p rend="gathalast"><hi rend="bold">Sakadāgāmi</hi>nāmena, dutiyopi pakāsito.</p>

<p rend="hangnum" n="1823"><hi rend="paranum">1823</hi><hi rend="dot">.</hi></p>

<p rend="gatha1"> Antarāparinibbāyī <pb ed="M" n="0.0157" />, upahaccāparo tathā;</p>

<p rend="gathalast">Asaṅkhāraṃ sasaṅkhāraṃ, uddhaṃsototi pañcadhā.</p>

<p rend="hangnum" n="1824"><hi rend="paranum">1824</hi><hi rend="dot">.</hi></p>

<p rend="gatha1"><hi rend="bold">Anāgāmī</hi> ca tatiyo, catuttho <hi rend="bold">arahā</hi>ti ca;</p>

<p rend="gathalast">Itthaṃ phalaṭṭhā cattāro, <hi rend="bold">maggaṭṭhā</hi> ca tatopare.</p>

<p rend="hangnum" n="1825"><hi rend="paranum">1825</hi><hi rend="dot">.</hi></p>

<p rend="gatha1"> Bhāvanāpariyāyena <pb ed="V" n="0.0166" />, paṭivedhānurūpato;</p>

<p rend="gathalast">Cattāro ca yugā honti, <hi rend="bold">aṭṭha cāriyapuggalā</hi>.</p>

<p rend="hangnum" n="1826"><hi rend="paranum">1826</hi><hi rend="dot">.</hi></p>

<p rend="gatha1"> Diṭṭhikaṅkhā pahīyanti, ādimaggena sabbathā;</p>

<p rend="gathalast">Apāyagamanīyampi, pāpamaññaṃ pahīyati.</p>

<p rend="hangnum" n="1827"><hi rend="paranum">1827</hi><hi rend="dot">.</hi></p>

<p rend="gatha1"> Sakadāgāmimaggena, khīyantoḷārikā tathā;</p>

<p rend="gathalast">Anāgāmikamaggena, kāmadosāva sabbathā.</p>

<p rend="hangnum" n="1828"><hi rend="paranum">1828</hi><hi rend="dot">.</hi></p>

<p rend="gatha1"> Arahattena sabbepi, klesā khīyanti sabbathā;</p>

<p rend="gathalast"><hi rend="bold">Klesahāni</hi> yathāyoga-miti ñeyyā vibhāvinā.</p>

<p rend="hangnum" n="1829"><hi rend="paranum">1829</hi><hi rend="dot">.</hi></p>

<p rend="gatha1"><hi rend="bold">Paṭisambhidā catasso,</hi> atthe dhamme niruttiyaṃ;</p>

<p rend="gathalast">Paṭibhāne ca bhāsanti, ñāṇaṃ bhedagataṃ budhā.</p>

<p rend="hangnum" n="1830"><hi rend="paranum">1830</hi><hi rend="dot">.</hi></p>

<p rend="gatha1"> Hetupphalañca nibbānaṃ, bhāsitattho tathāparo;</p>

<p rend="gathalast">Pākākriyāti pañcete, <hi rend="bold">attha</hi>nāmena bhāsitā.</p>

<p rend="hangnum" n="1831"><hi rend="paranum">1831</hi><hi rend="dot">.</hi></p>

<p rend="gatha1"> Hetu cāriyamaggo ca, bhāsitañca tathāparaṃ;</p>

<p rend="gathalast">Kusalākusalañceti, pañca <hi rend="bold">dhammo</hi> pakāsito.</p>

<p rend="hangnum" n="1832"><hi rend="paranum">1832</hi><hi rend="dot">.</hi></p>

<p rend="gatha1"> Tatthevaṃ dasadhā bhede, atthadhamme yathārahaṃ;</p>

<p rend="gathalast">Yo vohāro sabhāvena, sā <hi rend="bold">niruttī</hi>ti sammatā.</p>

<p rend="hangnum" n="1833"><hi rend="paranum">1833</hi><hi rend="dot">.</hi></p>

<p rend="gatha1"> Taṃtaṃgocarakiccādi-bhedabhinnaṃ tahiṃ tahiṃ;</p>

<p rend="gathalast">Pavattamānaṃ yaṃ ñāṇaṃ, <hi rend="bold">paṭibhānaṃ</hi> tamīritaṃ.</p>

<p rend="hangnum" n="1834"><hi rend="paranum">1834</hi><hi rend="dot">.</hi></p>

<p rend="gatha1"> Pubbayogo bāhussaccaṃ,</p>

<p rend="gatha2">Desabhāsā tathāgamo;</p>

<p rend="gatha3">Paripucchā cādhigamo,</p>

<p rend="gathalast">Nissayo mittasampadā.</p>

<p rend="hangnum" n="1835"><hi rend="paranum">1835</hi><hi rend="dot">.</hi></p>

<p rend="gatha1"> Iccūpanissayaṃ <pb ed="M" n="0.0158" /> laddhā, bhijjati paṭisambhidā;</p>

<p rend="gathalast">Asekkhabhūmiyaṃ vātha, sekkhabhūmiyameva vā.</p>

<p rend="hangnum" n="1836"><hi rend="paranum">1836</hi><hi rend="dot">.</hi></p>

<p rend="gatha1"> Sarassato <pb ed="V" n="0.0167" /> āgamato, tathālambaṇatopi ca;</p>

<p rend="gathalast">Nāmuppattiṃ pakāsenti, phalassa tividhaṃ budhā.</p>

<p rend="hangnum" n="1837"><hi rend="paranum">1837</hi><hi rend="dot">.</hi></p>

<p rend="gatha1"> Tidhā tato <hi rend="bold">samāpatti,</hi> sotāpattiphalādikā;</p>

<p rend="gathalast">Suññatā cānimittā ca, tathāppaṇihitāti ca.</p>

<p rend="hangnum" n="1838"><hi rend="paranum">1838</hi><hi rend="dot">.</hi></p>

<p rend="gatha1"> Tañca vuttanayeneva, samāpajjitumicchato;</p>

<p rend="gathalast">Vipassantassa saṅkhāre, phalamappeti attano.</p>

<p rend="hangnum" n="1839"><hi rend="paranum">1839</hi><hi rend="dot">.</hi></p>

<p rend="gatha1"> Nirodhaṃ tu samāpattiṃ, rūpārūpassa lābhako;</p>

<p rend="gathalast">Samāpajjatānāgāmī, arahā ca yathā tathā.</p>

<p rend="hangnum" n="1840"><hi rend="paranum">1840</hi><hi rend="dot">.</hi></p>

<p rend="gatha1"> Rūpārūpasamāpattiṃ, samāpajja yathākkamaṃ;</p>

<p rend="gathalast">Vuṭṭhahitvā vipassanto, tattha tattheva saṅkhate.</p>

<p rend="hangnum" n="1841"><hi rend="paranum">1841</hi><hi rend="dot">.</hi></p>

<p rend="gatha1"> Yuganandhaṃ pavattetvā, samathañca vipassanaṃ;</p>

<p rend="gathalast">Yāvākiñcaññāyatana-mitthaṃ patvā tato paraṃ.</p>

<p rend="hangnum" n="1842"><hi rend="paranum">1842</hi><hi rend="dot">.</hi></p>

<p rend="gatha1"> Adhiṭṭheyyamadhiṭṭhāya, katvābhogaṃ yathārahaṃ;</p>

<p rend="gathalast">Maggārūpasamāpattiṃ, samāpajjati paṇḍito.</p>

<p rend="hangnum" n="1843"><hi rend="paranum">1843</hi><hi rend="dot">.</hi></p>

<p rend="gatha1"> Tato nirodhaṃ phusati, cittuppādadvayā paraṃ;</p>

<p rend="gathalast">Tassevaṃ manasābhāvo, <hi rend="bold">nirodho</hi>ti pavuccati.</p>

<p rend="hangnum" n="1844"><hi rend="paranum">1844</hi><hi rend="dot">.</hi></p>

<p rend="gatha1"> Phalacittasamuppādā, vuṭṭhānaṃ tassa dīpitaṃ;</p>

<p rend="gathalast">Tato bhavaṅgaṃ chetvāna, paccavekkhati buddhimā.</p>

<p rend="hangnum" n="1845"><hi rend="paranum">1845</hi><hi rend="dot">.</hi></p>

<p rend="gatha1"> Iccānekaguṇādhāraṃ, paññābhāvanamuttamaṃ;</p>

<p rend="gathalast">Bhāveyya matimā yogī, patthento hitamattano.</p>

<p rend="hangnum" n="1846"><hi rend="paranum">1846</hi><hi rend="dot">.</hi></p>

<p rend="gatha1"> Itthaṃ susampāditasīlacitta-</p>

<p rend="gatha2">Paññāvisuddhī paṭipādayantā;</p>

<p rend="gatha3">Patvāna sambodhimapetasokā,</p>

<p rend="gathalast">Pālenti sotthiṃ paramaṃ cirāya.</p>

<p rend="hangnum" n="1847"><hi rend="paranum">1847</hi><hi rend="dot">.</hi></p>

<p rend="gatha1"> Te <pb ed="M" n="0.0159" /><pb ed="V" n="0.0168" /> pattipattā paramappatītā,</p>

<p rend="gathalast">Pakkhālitaklesamalā mahesī;</p>

<p rend="gatha3">Accantavodātaguṇoditattā,</p>

<p rend="gathalast">Lokassa hontuttamadakkhiṇeyyā.</p>

<p rend="centre">Iti nāmarūpaparicchede nissandaphalavibhāgo nāma</p>

<p rend="centre">Terasamo paricchedo.</p>

<p rend="centre">Niṭṭhito ca sabbathāpi vipassanāvibhāgo.</p>

<p rend="chapter">Nigamanakathā</p>

<p rend="hangnum" n="1848"><hi rend="paranum">1848</hi><hi rend="dot">.</hi></p>

<p rend="gatha1"> Ettāvatā paṭiññāto, pavakkhāmīti ādito;</p>

<p rend="gathalast"><hi rend="bold">Nāmarūpaparicchedo,</hi> pariniṭṭhāpito mayā.</p>

<p rend="hangnum" n="1849"><hi rend="paranum">1849</hi><hi rend="dot">.</hi></p>

<p rend="gatha1"> Teraseva paricchedā, vibhattā satta sādhikā;</p>

<p rend="gathalast">Nāmarūpaparicchede, bhāṇavārā pakāsitā.</p>

<p rend="hangnum" n="1850"><hi rend="paranum">1850</hi><hi rend="dot">.</hi></p>

<p rend="gatha1"> Abhidhammaparamatthā, samatho ca vipassanā;</p>

<p rend="gathalast">Visuṃ visuṃ vibhattāti, vibhāgettha tidhā matā.</p>

<p rend="hangnum" n="1851"><hi rend="paranum">1851</hi><hi rend="dot">.</hi></p>

<p rend="gatha1"> Soyaṃ vijjāvimokkhā ca, hadayesu vibhāvinaṃ;</p>

<p rend="gathalast">Vallabhattamadhiṭṭhāya, sāsanettha gavesinaṃ.</p>

<p rend="hangnum" n="1852"><hi rend="paranum">1852</hi><hi rend="dot">.</hi></p>

<p rend="gatha1"> Manogatatamuddhaṃsī, raviraṃsīva paṇḍito;</p>

<p rend="gathalast">Dassetu ciramālokaṃ, saddhammaratanālaye.</p>

<p rend="hangnum" n="1853"><hi rend="paranum">1853</hi><hi rend="dot">.</hi></p>

<p rend="gatha1"> Paṇḍiccaṃ <pb ed="V" n="0.0169" /> paramatthesu, pāṭavaṃ paṭipattiyaṃ;</p>

<p rend="gathalast">Patthayantena bhikkhūna-mitthaṃ sugatasāsane.</p>

<p rend="hangnum" n="1854"><hi rend="paranum">1854</hi><hi rend="dot">.</hi></p>

<p rend="gatha1"> Nāmarūpapariccheda-masaṃkiṇṇamanākulaṃ;</p>

<p rend="gathalast">Kubbatā hitakāmena, sukatena katena me.</p>

<p rend="hangnum" n="1855"><hi rend="paranum">1855</hi><hi rend="dot">.</hi></p>

<p rend="gatha1"> Mahāmerunibhaṃ <pb ed="M" n="0.0160" /> gehaṃ, mahācetiyabhūsitaṃ;</p>

<p rend="gathalast">Mahāvihāramāruḷha-mahābodhimahussavaṃ.</p>

<p rend="hangnum" n="1856"><hi rend="paranum">1856</hi><hi rend="dot">.</hi></p>

<p rend="gatha1"> Alaṅkātuṃ pahontālaṃ, cirakālaṃ tapodhanā;</p>

<p rend="gathalast">Laṅkādīpassalaṅkāraṃ, kalaṅkāpagatālayaṃ.</p>

<p rend="hangnum" n="1857"><hi rend="paranum">1857</hi><hi rend="dot">.</hi></p>

<p rend="gatha1"> Nāmarūpaparicchedo,</p>

<p rend="gatha2">Antarāyaṃ vinā yathā;</p>

<p rend="gatha3">Niṭṭhitoyaṃ tathā loke,</p>

<p rend="gathalast">Niṭṭhantajjhāsayā subhā.</p>

<p rend="centre">Iti anuruddhācariyena viracitaṃ</p>

<p rend="centre">Nāmarūpaparicchedapakaraṇaṃ niṭṭhitaṃ.</p>
</body>
<back></back>
</text>
</TEI.2>
