<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Aṅguttaranikāye</p>

<p rend="book">Sāratthamañjūsā</p>

<p rend="book">Tikanipāta-ṭīkā</p>

<p rend="strong">1. Paṭhamapaṇṇāsakaṃ</p>

<p rend="chapter">1. Bālavaggo</p>

<p rend="title">1. Bhayasuttavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> Tikanipātassa <pb ed="M" n="2.0075" /><pb ed="V" n="2.0069" /> paṭhame <hi rend="bold">bhaya</hi>nti bhīti cetaso byadhoti āha <hi rend="bold">‘‘cittutrāso’’</hi>ti. <hi rend="bold">Upaddavo</hi>ti antarāyo. Tassa pana vikkhepakāraṇattā vuttaṃ <hi rend="bold">‘‘anekaggatākāro’’</hi>ti. <hi rend="bold">Upasaggo</hi>ti upasajjanaṃ, devatopapīḷādinā appaṭikāravighātāpatti. Sā pana yasmā paṭikārābhāvena vihaññamānassa kiñci kātuṃ asamatthassa osīdanakāraṇaṃ, tasmā vuttaṃ <hi rend="bold">‘‘tattha tattha lagganākāro’’</hi>ti. <hi rend="bold">Yathāvutte divase anāgacchantesū</hi>ti vañcetvā āgantuṃ niyamitadivase anāgacchantesu. <hi rend="bold">Dvāre aggiṃ datvā</hi>ti bahi anikkhamanatthāya dvāre aggiṃ datvā.</p>

<p rend="bodytext"><hi rend="bold">Naḷehi</hi><pb ed="V" n="2.0070" /><hi rend="bold">channapaṭicchannā</hi>ti naḷehi tiṇacchadanasaṅkhepena upari chādetvā tehiyeva dārukuṭikaniyāmena paritopi chāditā. <hi rend="bold">Eseva nayo</hi>ti iminā tiṇehi channataṃ sesasambhārānaṃ rukkhamayatañca atidisati.</p>

<p rend="bodytext"><hi rend="bold">Vidhavaputte</hi>ti antabhāvopalakkhaṇaṃ. Te hi nippitikā avinītā asaṃyatā yaṃ kiñci kārino. Sesamettha uttānameva.</p>

<p rend="centre">Bhayasuttavaṇṇanā niṭṭhitā.</p>

<p rend="title">2. Lakkhaṇasuttavaṇṇanā</p>

<p rend="bodytext" n="2"><hi rend="paranum">2</hi><hi rend="dot">.</hi> Dutiye lakkhīyati bālo ayanti ñāyati etenāti lakkhaṇaṃ, kammaṃ lakkhaṇametassāti <hi rend="bold">kammalakkhaṇo</hi>ti āha <hi rend="bold">‘‘kāyadvārādipavattaṃ kamma’’</hi>ntiādi. Apadīyanti dosā etena rakkhīyanti, lūyanti chijjanti vāti apadānaṃ, sattānaṃ sammā, micchā vā pavattappayogo. Tena sobhatīti <hi rend="bold">apadānasobhanī</hi><pb ed="M" n="2.0076" />. Tenāha <hi rend="bold">‘‘paññā nāmā’’</hi>tiādi. <hi rend="bold">Attano caritenevā</hi>ti attano cariyāya eva. Sesamettha uttānameva.</p>

<p rend="centre">Lakkhaṇasuttavaṇṇanā niṭṭhitā.</p>

<p rend="title">3-4. Cintīsuttādivaṇṇanā</p>

<p rend="bodytext" n="3-4"><hi rend="paranum">3-4</hi><hi rend="dot">.</hi> Tatiye <hi rend="bold">etehī</hi>ti duccintitacintitādīhi. Etena lakkhaṇasaddassa saraṇatthatamāha. <hi rend="bold">Tānevā</hi>ti lakkhaṇāni eva. <hi rend="bold">Assā</hi>ti bālassa. Bālo ayanti nimīyati sañjānīyati etehīti <hi rend="bold">bālanimittāni</hi>. Apadānaṃ vuccati, vikhyātaṃ kammaṃ, duccintitacintitādīni ca bāle vikhyātāni asādhāraṇabhāvena. Tasmā <hi rend="bold">‘‘bālassa apadānānī’’</hi>ti. Abhijjhādīhi duṭṭhaṃ dūsitaṃ cintitaṃ duccintitaṃ, taṃ cintetīti <hi rend="bold">duccintitacintī</hi>. Lobhādīhi duṭṭhaṃ bhāsitaṃ musāvādādiṃ bhāsatīti <hi rend="bold">dubbhāsitabhāsī</hi>. Tesaṃyeva vasena kattabbato dukkaṭakammaṃ pāṇātipātādiṃ karotīti <hi rend="bold">dukkaṭakammakārī</hi>. Tenāha <hi rend="bold">‘‘cintayanto’’</hi>tiādi. <hi rend="bold">Vuttānusārenā</hi>ti ‘‘bālo aya’’ntiādinā vuttassa atthavacanassa ‘‘paṇḍito ayanti etehi lakkhīyatī’’tiādinā anussaraṇena. <hi rend="bold">Manosucaritādīnaṃ vasenā</hi>ti ‘‘cintayanto anabhijjhābyāpādasammādassanavasena <pb ed="V" n="2.0071" /> sucintitameva cintetī’’tiādinā manosucaritādīnaṃ tiṇṇaṃ sucaritānaṃ vasena yojetabbāni. Catutthaṃ vuttanayattā uttānatthameva.</p>

<p rend="centre">Cintīsuttādivaṇṇanā niṭṭhitā.</p>

<p rend="title">5-10. Ayonisosuttādivaṇṇanā</p>

<p rend="bodytext" n="5-10"><hi rend="paranum">5-10</hi><hi rend="dot">.</hi> Pañcame <hi rend="bold">kati nu kho anussatiṭṭhānānī</hi>tiādi chakke āvi bhavissatīti. <hi rend="bold">Evaṃ cintita</hi>nti ayoniso cintitaṃ. <hi rend="bold">Apañhameva pañhanti kathesī</hi>ti apañhameva pañho ayanti maññamāno vissajjesi. <hi rend="bold">Dasavidhaṃ byañjanabuddhiṃ aparihāpetvā</hi>ti –</p>

<p rend="gatha1">‘‘Sithilaṃ <pb ed="M" n="2.0077" /> dhanitañca dīgharassaṃ, garukaṃ lahukañca niggahītaṃ;</p>

<p rend="gathalast">Sambandhaṃ vavatthitaṃ vimuttaṃ, dasadhā byañjanabuddhiyā pabhedo’’ti. (dī. ni. aṭṭha. 1.190; ma. ni. aṭṭha. 2.291; pari. aṭṭha. 485; vi. saṅga. aṭṭha. 252) –</p>

<p rend="unindented">Evaṃ vuttaṃ dasavidhaṃ byañjanabuddhiṃ aparihāpetvā.</p>

<p rend="bodytext">Tattha ṭhānakaraṇāni sithilāni katvā uccāretabbaṃ akkharaṃ <hi rend="bold">sithilaṃ,</hi> tāniyeva dhanitāni asithilāni katvā uccāretabbaṃ akkharaṃ <hi rend="bold">dhanitaṃ</hi>. Dvimattakālaṃ <hi rend="bold">dīghaṃ,</hi> ekamattakālaṃ <hi rend="bold">rassaṃ. Garuka</hi>nti dīghameva, yaṃ vā ‘‘āyasmato buddharakkhitattherassā’’ti saṃyogaparaṃ katvā vuccati, <hi rend="bold">lahuka</hi>nti rassameva, yaṃ vā ‘‘āyasmato buddharakkhitatherassā’’ti evaṃ visaṃyogaparaṃ katvā vuccati. <hi rend="bold">Niggahīta</hi>nti yaṃ karaṇāni niggahetvā avissajjetvā avivaṭena mukhena sānunāsikaṃ katvā vattabbaṃ. <hi rend="bold">Sambandha</hi>nti yaṃ parapadena sambandhitvā ‘‘tuṇhassā’’ti vuccati. <hi rend="bold">Vavatthita</hi>nti yaṃ parapadena asambandhaṃ katvā vicchinditvā ‘‘tuṇhī assā’’ti vuccati. <hi rend="bold">Vimutta</hi>nti yaṃ karaṇāni aniggahetvā vissajjetvā vivaṭena mukhena sānunāsikaṃ akatvā vuccati. <hi rend="bold">Dasadhā byañjanabuddhiyā pabhedo</hi>ti evaṃ sithilādivasena byañjanabuddhiyā akkharuppādakacittassa dasappakārena pabhedo. Sabbāni hi akkharāni cittasamuṭṭhānāni yathādhippetatthabyañjanato byañjanāni ca.</p>

<p rend="bodytext"><hi rend="bold">‘‘Aṭṭhānaṃ</hi><pb ed="V" n="2.0072" /><hi rend="bold">kho etaṃ, āvuso sāriputtā’’</hi>tiādi pañcake āvi bhavissati. <hi rend="bold">‘‘Kati nu kho, ānanda, anussatiṭṭhānānī’’</hi>tiādi pana chakke āvi bhavissati. Chaṭṭhādīsu natthi vattabbaṃ.</p>

<p rend="centre">Ayonisosuttādivaṇṇanā niṭṭhitā.</p>

<p rend="centre">Bālavaggavaṇṇanā niṭṭhitā.</p>

<p rend="chapter">2. Rathakāravaggo</p>

<p rend="title">1. Ñātasuttavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> Dutiyassa paṭhame ñātoyeva paññātoti āha <hi rend="bold">‘‘ñāto paññāto’’</hi>ti. Kassa ananulomiketi āha <hi rend="bold">‘‘sāsanassā’’</hi>ti, sāsanassa ananulomike appatirūpeti attho. Idāni ananulomikasaddassa nibbacanaṃ dassento <hi rend="bold">‘‘na anulometīti ananulomika’’</hi>nti āha <pb ed="M" n="2.0078" />. <hi rend="bold">Sāsanassā</hi>ti vā sāsananti attho. Sāsanaṃ na anulometīti ananulomikanti evamettha sambandho daṭṭhabbo. <hi rend="bold">Sabhāgavisabhāga</hi>nti liṅgato sabhāgavisabhāgaṃ. <hi rend="bold">‘‘Viyapuggale’’ti āhā</hi>ti liṅgasabhāgehi avisesetvā āha. <hi rend="bold">Ummādaṃ pāpuṇī</hi>ti so kira sīlaṃ adhiṭṭhāya pihitadvāragabbhe sayanapiṭṭhe nisīditvā bhariyaṃ ārabbha mettaṃ bhāvento mettāmukhena uppannena rāgena andhīkato bhariyāya santikaṃ gantukāmo dvāraṃ asallakkhetvā bhittiṃ bhinditvāpi nikkhamitukāmatāya bhittiṃ paharanto sabbarattiṃ bhittiyuddhamakāsi. Sesamettha suviññeyyameva.</p>

<p rend="centre">Ñātasuttavaṇṇanā niṭṭhitā.</p>

<p rend="title">2. Sāraṇīyasuttavaṇṇanā</p>

<p rend="bodytext" n="12"><hi rend="paranum">12</hi><hi rend="dot">.</hi> Dutiye <hi rend="bold">catupārisuddhisīlampi pabbajjānissitamevā</hi>ti iminā pabbajjūpagatasamanantarameva catupārisuddhisīlampi samādinnameva hotīti dasseti. <hi rend="bold">Maggasannissitāneva hontī</hi>ti <pb ed="V" n="2.0073" /> maggādhigamatthāya paṭipajjitabbattā kasiṇaparikammādīni maggasannissitāneva honti, tasmā maggaggahaṇeneva tesampi gahaṇaṃ veditabbaṃ, tehi vinā maggādhigamassa asambhavatoti adhippāyo.</p>

<p rend="bodytext">Aggamaggādhigamena asammohappaṭivedhassa sikhāpattattā maggadhammesu viya phaladhammesupi sātisayo asammohoti <hi rend="bold">‘‘sayaṃ abhiññā’’</hi>ti vuttaṃ, sāmaṃ jānitvāti attho. Tathā jānanā panassa sacchikaraṇaṃ attapaccakkhakiriyāti <hi rend="bold">‘‘sacchikatvā’’</hi>ti vuttaṃ. Tenāha <hi rend="bold">‘‘attanāva abhivisiṭṭhāya paññāya paccakkhaṃ katvā’’</hi>ti. Tathā sacchikiriyā cassa attani paṭilābhoti ‘‘upasampajjā’’ti vuttanti āha ‘‘paṭilabhitvā’’ti.</p>

<p rend="centre">Sāraṇīyasuttavaṇṇanā niṭṭhitā.</p>

<p rend="title">3. Āsaṃsasuttavaṇṇanā</p>

<p rend="bodytext" n="13"><hi rend="paranum">13</hi><hi rend="dot">.</hi> Tatiye <hi rend="bold">santo</hi>ti ettha <hi rend="bold">santa</hi>-saddo ‘‘dīghaṃ santassa yojana’’ntiādīsu (dha. pa. 60) kilantabhāve āgato. ‘‘Ayañca vitakko, ayañca vicāro <pb ed="M" n="2.0079" /> santo honti samitā’’tiādīsu (vibha. 576) niruddhabhāve. ‘‘Adhigato kho myāyaṃ dhammo, gambhīro duddaso duranubodho santo paṇīto’’tiādīsu (dī. ni. 2.67; ma. ni. 1.281; saṃ. ni. 1.172; mahāva. 7-8) santañāṇagocaratāyaṃ. ‘‘Upasantassa sadā satimato’’tiādīsu (udā. 27) kilesavūpasame. ‘‘Santo have sabbhi pavedayantī’’tiādīsu (dha. pa. 151) sādhūsu. ‘‘Pañcime, bhikkhave, mahācorā santo saṃvijjamānā’’tiādīsu (pārā. 195) atthibhāve. Idhāpi atthibhāveyevāti āha <hi rend="bold">‘‘santoti atthi upalabbhantī’’</hi>ti. Tattha <hi rend="bold">atthī</hi>ti lokasaṅketavasena saṃvijjanti. Atthibhāvo hettha puggalasambandhena vuttattā lokasamaññāvaseneva veditabbo, na paramatthavasena. Atthīti cetaṃ nipātapadaṃ daṭṭhabbaṃ ‘‘atthi imasmiṃ kāye kesā’’tiādīsu (ma. ni. 1.110) viya.</p>

<p rend="bodytext"><hi rend="bold">Saṃvijjamānā</hi>ti upalabbhamānā. Yañhi saṃvijjati, taṃ upalabbhati. Tenāha <hi rend="bold">‘‘saṃvijjamānāti tasseva vevacana’’</hi>nti. <hi rend="bold">Anāso</hi>ti patthanārahito. Tenāha <hi rend="bold">‘‘apatthano’’</hi>ti. Āsaṃsati patthetīti <hi rend="bold">āsaṃso</hi>. Veṇuvettādivilīvehi suppādibhājanakārakā <hi rend="bold">vilīvakārakā</hi>. Migamacchādīnaṃ nisādanato <hi rend="bold">nesādā,</hi> māgavikamacchabandhādayo. Rathesu cammena nahanakaraṇato <hi rend="bold">rathakārā</hi><pb ed="V" n="2.0074" />, dhammakārā. Puiti karīsassa nāmaṃ, taṃ kusenti apanentīti <hi rend="bold">pukkusā,</hi> pupphacchaḍḍakā.</p>

<p rend="bodytext"><hi rend="bold">Dubbaṇṇo</hi>ti virūpo. <hi rend="bold">Okoṭimako</hi>ti ārohābhāvena heṭṭhimako, rassakāyoti attho. Tenāha <hi rend="bold">‘‘lakuṇḍako’’</hi>ti. Laku viya ghaṭikā viya ḍeti pavattatīti hi <hi rend="bold">lakuṇḍako,</hi> rasso. Kaṇati nimīlatīti <hi rend="bold">kāṇo</hi>. Taṃ panassa nimīlanaṃ ekena akkhinā dvīhipi cāti āha <hi rend="bold">‘‘ekakkhikāṇo vā ubhayakkhikāṇo vā’’</hi>ti. Kuṇanaṃ kuṇo, hatthavekallaṃ. Taṃ etassa atthīti <hi rend="bold">kuṇī. Khañjo</hi> vuccati pādavikalo. Heṭṭhimakāyasaṅkhāto sarīrassa pakkho padeso hato assāti <hi rend="bold">pakkhahato</hi>. Tenāha <hi rend="bold">‘‘pīṭhasappī’’</hi>ti. Padīpe padīpane etabbaṃ netabbanti <hi rend="bold">padīpeyyaṃ,</hi> telādiupakaraṇaṃ.</p>

<p rend="bodytext"><hi rend="bold">Āsaṃ na karotī</hi>ti rajjābhiseke kaniṭṭho patthanaṃ na karoti jeṭṭhe sati kaniṭṭhassa anadhikārattā. Abhisekaṃ arahatīti abhisekāraho, <hi rend="bold">na abhisekāraho</hi> kāṇakuṇiādidosasamannāgato.</p>

<p rend="bodytext">Sīlassa <pb ed="M" n="2.0080" /> duṭṭhu nāma natthi, tasmā abhāvattho idha du-saddoti āha <hi rend="bold">‘‘nissīlo’’</hi>ti. ‘‘Pāpaṃ pāpena sukara’’ntiādīsu (udā. 48; cūḷava. 343) viya pāpa-saddo nihīnapariyāyoti āha <hi rend="bold">‘‘lāmakadhammo’’</hi>ti. Sīlavipattiyā vā <hi rend="bold">dussīlo</hi>. Diṭṭhivipattiyā <hi rend="bold">pāpadhammo</hi>. Kāyavācāsaṃvarabhedena vā <hi rend="bold">dussīlo,</hi> manosaṃvarabhedena, satisaṃvarādibhedena vā <hi rend="bold">pāpadhammo</hi>. Asuddhappayogatāya <hi rend="bold">dussīlo,</hi> asuddhāsayatāya <hi rend="bold">pāpadhammo</hi>. Kusalasīlavirahena <hi rend="bold">dussīlo,</hi> akusalasīlasamannāgamena <hi rend="bold">pāpadhammo. Asucīhī</hi>ti aparisuddhehi. <hi rend="bold">Saṅkāhi saritabbasamācāro</hi>ti ‘‘imassa maññe idaṃ kamma’’nti evaṃ parehi saṅkāya saritabbasamācāro. Tenāha <hi rend="bold">‘‘kiñcidevā’’</hi>tiādi. <hi rend="bold">Attanāyeva vā saṅkāhi saritabbasamācāro</hi>ti etenapi kammasādhanataṃyeva saṅkassarasaddassa dasseti. Attano saṅkāya paresaṃ samācārakiriyaṃ sarati āsaṅkati vidhāvatītipi <hi rend="bold">saṅkassarasamācāro</hi>ti evamettha kattusādhanatāpi daṭṭhabbā. Tassa hi dve tayo jane kathente disvā ‘‘mama dosaṃ maññe kathentī’’ti tesaṃ samācāraṃ saṅkāya sarati dhāvati.</p>

<p rend="bodytext"><hi rend="bold">Evaṃpaṭiñño</hi>ti salākaggahaṇādīsu ‘‘kittakā vihāre samaṇā’’ti gaṇanāya āraddhāya ‘‘ahampi samaṇo, ahampi samaṇo’’ti paṭiññaṃ datvā salākaggahaṇādīni karotīti samaṇo ahanti <pb ed="V" n="2.0075" /> evaṃsamaṇappaṭiñño. <hi rend="bold">Sumbhakapattadhare</hi>ti mattikāpattadhare. <hi rend="bold">Pūtinā kammenā</hi>ti saṃkiliṭṭhakammena, nigguṇatāya vā guṇasāravirahitattā <hi rend="bold">antopūti</hi>. Kasambukacavaro jāto sañjāto assāti <hi rend="bold">kasambujāto</hi>ti āha <hi rend="bold">‘‘sañjātarāgādikacavaro’’</hi>ti. Atha vā kasambu vuccati tintakuṇapakasaṭaṃ udakaṃ, imasmiñca sāsane dussīlo nāma jigucchanīyattā tintakuṇapaudakasadiso, tasmā kasambu viya jātoti <hi rend="bold">kasambujāto. Lokuttaradhammaupanissayassa natthitāyā</hi>ti yattha patiṭṭhitena sakkā bhaveyya arahattaṃ laddhuṃ, tassā patiṭṭhāya bhinnattā vuttaṃ. <hi rend="bold">Mahāsīlasmiṃ paripūrakāritāyā</hi>ti yattha patiṭṭhitena sakkā bhaveyya arahattaṃ pāpuṇituṃ, tasmiṃ paripūrakāritāya.</p>

<p rend="centre">Āsaṃsasuttavaṇṇanā niṭṭhitā.</p>

<p rend="title">4. Cakkavattisuttavaṇṇanā</p>

<p rend="bodytext" n="14"><hi rend="paranum">14</hi><hi rend="dot">.</hi> Catutthe <pb ed="M" n="2.0081" /><hi rend="bold">catūhi saṅgahavatthūhī</hi>ti dānapiyavacanaatthacariyāsamānattatāsaṅkhātehi catūhi saṅgahakāraṇehi. <hi rend="bold">Cakkaṃ vattetī</hi>ti āṇācakkaṃ pavatteti. <hi rend="bold">Cakka</hi>nti vā idha ratanacakkaṃ veditabbaṃ. Ayañhi cakkasaddo sampattiyaṃ, lakkhaṇe, rathaṅge, iriyāpathe, dāne, ratanadhammakhuracakkādīsu ca dissati. ‘‘Cattārimāni, bhikkhave, cakkāni, yehi samannāgatānaṃ devamanussāna’’ntiādīsu (a. ni. 4.31) hi sampattiyaṃ dissati. ‘‘Pādatalesu cakkāni jātānī’’ti (dī. ni. 2.35; 3.204) ettha lakkhaṇe. ‘‘Cakkaṃva vahato pada’’nti (dha. pa. 1) ettha rathaṅge. ‘‘Catucakkaṃ navadvāra’’nti (saṃ. ni. 1.29) ettha iriyāpathe. ‘‘Dadaṃ bhuñja mā ca pamādo, cakkaṃ vattaya sabbapāṇina’’nti (jā. 1.7.149) ettha dāne. ‘‘Dibbaṃ cakkaratanaṃ pāturahosī’’ti (dī. ni. 2.243) ettha ratanacakke. ‘‘Mayā pavattitaṃ cakka’’nti (su. ni. 562) ettha dhammacakke. ‘‘Icchāhatassa posassa, cakkaṃ bhamati matthake’’ti (jā. 1.5.103) ettha khuracakke. ‘‘Khurapariyantena cakkenā’’ti (dī. ni. 1.166) ettha paharaṇacakke. ‘‘Asanivicakka’’nti (dī. ni. 3.61) ettha asanimaṇḍale. Idha panāyaṃ ratanacakke daṭṭhabbo.</p>

<p rend="bodytext">Kittāvatā panāyaṃ cakkavattī nāma hoti? Ekaṅguladvaṅgulamattampi cakkaratanaṃ ākāsaṃ abbhuggantvā pavattati. Sabbacakkavattīnañhi nisinnāsanato uṭṭhahitvā cakkaratanasamīpaṃ gantvā hatthisoṇḍasadisapanāḷiṃ suvaṇṇabhiṅgāraṃ ukkhipitvā udakena abbhukkiritvā ‘‘abhivijinātu <pb ed="V" n="2.0076" /> bhavaṃ cakkaratana’’nti vacanasamanantarameva vehāsaṃ abbhuggantvā cakkaratanaṃ pavattatīti. Yassa pavattisamakālameva, so rājā cakkavattī nāma hoti.</p>

<p rend="bodytext"><hi rend="bold">Dhammo</hi>ti dasakusalakammapathadhammo, dasavidhaṃ vā cakkavattivattaṃ. Dasavidhe vā kusaladhamme agarahite vā rājadhamme niyuttoti <hi rend="bold">dhammiko</hi>. Tena ca dhammena sakalalokaṃ rañjetīti <hi rend="bold">dhammarājā</hi>. Dhammena vā laddharajjattā <hi rend="bold">dhammarājā</hi>. Cakkavattīhi dhammena ñāyena rajjaṃ adhigacchati, na adhammena. <hi rend="bold">Dasavidhena cakkavattivattenā</hi>ti dasappabhedena cakkavattīnaṃ vattena.</p>

<p rend="bodytext">Kiṃ <pb ed="M" n="2.0082" /> pana taṃ dasavidhaṃ cakkavattivattanti? Vuccate –</p>

<p rend="indent">‘‘Katamaṃ pana taṃ, deva, ariyaṃ cakkavattivattanti? Tena hi tvaṃ, tāta, dhammaṃyeva nissāya dhammaṃ sakkaronto dhammaṃ garuṃ karonto dhammaṃ mānento dhammaṃ pūjento dhammaṃ apacāyamāno dhammaddhajo dhammaketu dhammādhipateyyo dhammikaṃ rakkhāvaraṇaguttiṃ saṃvidahassu antojanasmiṃ balakāyasmiṃ khattiyesu anuyantesu brāhmaṇagahapatikesu negamajānapadesu samaṇabrāhmaṇesu migapakkhīsu. Mā ca te, tāta, vijite adhammakāro pavattittha. Ye ca te, tāta, vijite adhanā assu, tesañca dhanamanuppadeyyāsi. Ye ca te, tāta, vijite samaṇabrāhmaṇā madappamādā paṭiviratā khantisoracce niviṭṭhā ekamattānaṃ damenti, ekamattānaṃ samenti, ekamattānaṃ parinibbāpenti. Te kālena kālaṃ upasaṅkamitvā paripuccheyyāsi pariggaṇheyyāsi – ‘kiṃ, bhante, kusalaṃ kiṃ akusalaṃ, kiṃ sāvajjaṃ kiṃ anavajjaṃ, kiṃ sevitabbaṃ kiṃ na sevitabbaṃ, kiṃ me kariyamānaṃ dīgharattaṃ ahitāya dukkhāya assa, kiṃ vā pana me kariyamānaṃ dīgharattaṃ hitāya sukhāya assā’ti. Tesaṃ sutvā yaṃ akusalaṃ, taṃ abhinivajjeyyāsi, yaṃ kusalaṃ, taṃ samādāya vatteyyāsi. Idaṃ kho, tāta, taṃ ariyaṃ cakkavattivatta’’nti –</p>

<p rend="unindented">Evaṃ <hi rend="bold">cakkavattisutte</hi> (dī. ni. 3.84) āgatanayena antojanasmiṃ balakāye ekaṃ, khattiyesu ekaṃ, anuyantesu ekaṃ, brāhmaṇagahapatikesu ekaṃ, negamajānapadesu ekaṃ, samaṇabrāhmaṇesu ekaṃ, migapakkhīsu ekaṃ, adhammakārappaṭikkhepo ekaṃ, adhanānaṃ dhanānuppadānaṃ ekaṃ, samaṇabrāhmaṇe upasaṅkamitvā pañhapucchanaṃ ekanti evamevaṃ taṃ cakkavattivattaṃ dasavidhaṃ hoti. Gahapatike pana pakkhijāte ca visuṃ katvā gaṇhantassa dvādasavidhaṃ hoti.</p>

<p rend="bodytext">Aññathā <pb ed="V" n="2.0077" /> vattituṃ adento so dhammo adhiṭṭhānaṃ etassāti tadadhiṭṭhānaṃ. Tena <hi rend="bold">tadadhiṭṭhānena cetasā. Sakkaronto</hi>ti ādarakiriyāvasena karonto. Tenāha <hi rend="bold">‘‘yathā’’</hi>tiādi. <hi rend="bold">Garuṃ karonto</hi>ti pāsāṇacchattaṃ viya garukaraṇavasena garuṃ karonto. Tenevāha <pb ed="M" n="2.0083" /><hi rend="bold">‘‘tasmiṃ gāravuppattiyā’’</hi>ti. <hi rend="bold">Dhammādhipatibhūtāgatabhāvenā</hi>ti iminā yathāvuttadhammassa jeṭṭhakabhāvena purimataraṃ attabhāvesu sakkaccaṃ samupacitabhāvaṃ dasseti. <hi rend="bold">Dhammavaseneva ca sabbakiriyānaṃ karaṇenā</hi>ti etena ṭhānanisajjādīsu yathāvuttadhammaninnapoṇapabbhārabhāvaṃ dasseti. <hi rend="bold">Assā</hi>ti rakkhāvaraṇaguttiyā. <hi rend="bold">Paraṃ rakkhanto</hi>ti aññaṃ diṭṭhadhammikādianatthato rakkhanto. Teneva pararakkhasādhanena khantiādiguṇena attānaṃ tato eva rakkhati. <hi rend="bold">Mettacittatā</hi>ti mettacittatāya. <hi rend="bold">Nivāsanapārupanagehādīni</hi> sītuṇhādippaṭibāhanena <hi rend="bold">āvaraṇaṃ</hi>.</p>

<p rend="bodytext"><hi rend="bold">Antojanasmi</hi>nti abbhantarabhūte puttadārādijane. <hi rend="bold">Sīlasaṃvare patiṭṭhāpento</hi>ti iminā rakkhaṃ dasseti. <hi rend="bold">Vatthagandhamālādīni cassa dadamāno</hi>ti iminā āvaraṇaṃ, itarena guttiṃ. <hi rend="bold">Sampadānenapī</hi>ti <hi rend="bold">pi</hi>-saddena sīlasaṃvaresu patiṭṭhāpanādīnaṃ sampiṇḍeti. Esa nayo paresupi pi-saddaggahaṇe. Nigamo nivāso etesanti <hi rend="bold">negamā</hi>. Evaṃ <hi rend="bold">jānapadā</hi>ti āha <hi rend="bold">‘‘tathā nigamavāsino’’</hi>tiādinā.</p>

<p rend="bodytext">Rakkhāvaraṇaguttiyā kāyakammādīsu saṃvidahanaṃ ṭhapanaṃ nāma tadupadesoyevāti vuttaṃ <hi rend="bold">‘‘kathetvā’’</hi>ti. <hi rend="bold">Etesū</hi>ti pāḷiyaṃ vuttesu samaṇādīsu. <hi rend="bold">Paṭivattetuṃ na sakkā</hi> khīṇānaṃ kilesānaṃ puna anuppajjanato. Sesamettha suviññeyyameva.</p>

<p rend="centre">Cakkavattisuttavaṇṇanā niṭṭhitā.</p>

<p rend="title">5. Sacetanasuttavaṇṇanā</p>

<p rend="bodytext" n="15"><hi rend="paranum">15</hi><hi rend="dot">.</hi> Pañcame isayo patanti sannipatanti etthāti <hi rend="bold">isipatana</hi>nti āha <hi rend="bold">‘‘buddhapaccekabuddhasaṅkhātāna’’</hi>ntiādi. <hi rend="bold">Sabbūpakaraṇāni sajjetvā</hi>ti sabbāni rukkhassa chedanatacchanādisādhanāni upakaraṇāni raññā āṇattadivaseyeva sajjetvā. Nānā karīyati etenāti <hi rend="bold">nānākaraṇaṃ,</hi> nānābhāvoti āha <hi rend="bold">‘‘nānatta’’</hi>nti. <hi rend="bold">Nesa</hi>nti saralopenāyaṃ niddesoti āha <hi rend="bold">‘‘na esa’’</hi>nti. Tathā <hi rend="bold">atthesa</hi>nti etthāpīti āha <hi rend="bold">‘‘atthi esa’’</hi>nti. Pavattanatthaṃ abhisaṅkharaṇaṃ <hi rend="bold">abhisaṅkhāro,</hi> tassa <hi rend="bold">gati</hi> vegasā pavatti. Taṃ sandhāyāha <hi rend="bold">‘‘payogassa gamana’’</hi>nti.</p>

<p rend="bodytext"><hi rend="bold">Sagaṇḍā</hi>ti <pb ed="M" n="2.0084" /><pb ed="V" n="2.0078" /> khuddānukhuddakagaṇḍā. Tenāha <hi rend="bold">‘‘uṇṇatoṇataṭṭhānayuttā’’</hi>ti. <hi rend="bold">Sakasāvā</hi>ti sakasaṭā. Tenāha <hi rend="bold">‘‘pūtisārenā’’</hi>tiādi. <hi rend="bold">Evaṃ guṇapatanena patitā</hi>ti yathā taṃ cakkaṃ nābhiaranemīnaṃ sadosatāya na patiṭṭhāsi, evamekacce puggalā kāyavaṅkādivasena sadosatāya guṇapatanena patitā sakaṭṭhāne na tiṭṭhanti. Ettha ca pharusavācādayopi apāyagamanīyā sotāpattimaggeneva pahīyantīti daṭṭhabbā.</p>

<p rend="centre">Sacetanasuttavaṇṇanā niṭṭhitā.</p>

<p rend="title">6. Apaṇṇakasuttavaṇṇanā</p>

<p rend="bodytext" n="16"><hi rend="paranum">16</hi><hi rend="dot">.</hi> Chaṭṭhe virajjhanakiriyā nāma pacchā samādātabbatāya apaṇṇakappayogasamādānā viya hoti, avirajjhanakiriyā pana pacchā asamādātabbatāya anūnāti taṃsamaṅgipuggalo apaṇṇako, tassa bhāvo <hi rend="bold">apaṇṇakatā</hi>ti āha <hi rend="bold">‘‘apaṇṇakapaṭipadanti aviraddhapaṭipada’’</hi>ntiādi. Yasmā sā adhippetatthasādhanena ekaṃsikā vaṭṭato niyyānāvahā, tattha ca yuttiyuttā asārāpagatā aviruddhatāya apaccanīkā anulomikā anudhammabhūtā ca, tasmā vuttaṃ <hi rend="bold">‘‘ekaṃsapaṭipada’’</hi>ntiādi. <hi rend="bold">Na takkaggāhena vā nayaggāhena vā</hi>ti takkaggāhena vā paṭipanno na hoti nayaggāhena vā apaṇṇakapaṭipadaṃ paṭipanno. Tattha <hi rend="bold">takkaggāhena vā</hi>ti ācariyaṃ alabhitvā ‘‘evaṃ me sugati, nibbānaṃ vā bhavissatī’’ti attano takkaggahaṇamattena. <hi rend="bold">Nayaggāhenā</hi>ti paccakkhato adisvā nayato anumānato gahaṇena. <hi rend="bold">Evaṃ gahetvā paṭipanno</hi>ti takkamattena, nayaggāhena vā paṭipanno. Paṇḍitasatthavāho viya sampattīhi na parihāyatīti yojanā.</p>

<p rend="bodytext"><hi rend="bold">Yaṃ sandhāya vutta</hi>nti parihānañca aparihānañca sandhāya <hi rend="bold">jātake</hi> (jā. 1.1.1) vuttaṃ. Ayaṃ panettha gāthāya atthayojanā – <hi rend="bold">apaṇṇakaṃ ṭhānaṃ</hi> aviraddhakāraṇaṃ niyyānikakāraṇaṃ <hi rend="bold">eke</hi> bodhisattappamukhā paṇḍitamanussā gaṇhiṃsu. Ye pana te bālasatthavāhaputtappamukhā <hi rend="bold">takkikā āhu,</hi> te <hi rend="bold">dutiyaṃ</hi> sāparādhaṃ <pb ed="M" n="2.0085" /> anekaṃsikaṃ ṭhānaṃ aniyyānikaṃ kāraṇaṃ aggahesuṃ, te kaṇhapaṭipadaṃ paṭipannā. Tattha sukkapaṭipadā aparihānipaṭipadā, kaṇhapaṭipadā parihānipaṭipadā, tasmā ye sukkapaṭipadaṃ paṭipannā, te aparihīnā sotthibhāvaṃ pattā. Ye pana kaṇhapaṭipadaṃ paṭipannā, te parihīnā anayabyasanaṃ āpannāti imamatthaṃ bhagavā anāthapiṇḍikassa gahapatino vatvā uttari idamāha <hi rend="bold">‘‘etadaññāya medhāvī, taṃ gaṇhe yadapaṇṇaka’’</hi>nti.</p>

<p rend="bodytext">Tattha <pb ed="V" n="2.0079" /><hi rend="bold">etadaññāya medhāvī</hi>ti medhāti laddhanāmāya visuddhāya uttamāya paññāya samannāgato kulaputto etaṃ apaṇṇakaṃ ṭhānaṃ dutiyañcāti dvīsu atakkaggāhatakkaggāhasaṅkhātesu ṭhānesu guṇadosaṃ vuddhihāniṃ atthānatthaṃ ñatvāti attho. <hi rend="bold">Taṃ gaṇhe yadapaṇṇaka</hi>nti yaṃ apaṇṇakaṃ ekaṃsikaṃ sukkapaṭipadāaparihāniyapaṭipadāsaṅkhātaṃ niyyānikakāraṇaṃ, tadeva gaṇheyya. Kasmā? Ekaṃsikādibhāvatoyeva. Itaraṃ pana na gaṇheyya. Kasmā? Anekaṃsikādibhāvatoyeva.</p>

<p rend="bodytext">Yavanti tāya sattā amissitāpi samānajātitāya missitā viya hontīti <hi rend="bold">yoni</hi>. Sā pana atthato aṇḍādiuppattiṭṭhānavisiṭṭho khandhānaṃ bhāgaso pavattivisesoti āha <hi rend="bold">‘‘khandhakoṭṭhāso yoni nāmā’’</hi>ti. <hi rend="bold">Kāraṇaṃ yoni nāma,</hi> yonīti taṃ taṃ phalaṃ anupacitañāṇasambhārehi duravagādhabhedatāya missitaṃ viya hotīti. Yato ekattanayena so evāyanti bālānaṃ micchāgāho. <hi rend="bold">Passāvamaggo yoni nāma</hi> yavanti tāya sattā yonisambandhena missitā hontīti. <hi rend="bold">Paggahitā</hi> anuṭṭhānena, punappunaṃ āsevanāya <hi rend="bold">paripuṇṇā</hi>.</p>

<p rend="bodytext"><hi rend="bold">‘‘Cakkhutopī’’</hi>tiādimhi pana cakkhuviññāṇādivīthīsu tadanugatamanoviññāṇavīthīsu ca kiñcāpi kusalādīnaṃ pavatti atthi, kāmāsavādayo eva pana vaṇato yūsaṃ viya paggharanakaasucibhāvena sandanti, tasmā te eva <hi rend="bold">‘‘āsavā’’</hi>ti vuccanti. Tattha hi paggharanakaasucimhi āsavasaddo niruḷhoti. <hi rend="bold">Dhammato yāva gotrabhū</hi>ti tato paraṃ maggaphalesu appavattanato vuttaṃ. Ete hi ārammaṇakaraṇavasena dhamme gacchantā tato paraṃ na gacchanti. Nanu tato paraṃ bhavaṅgādīnipi gacchantīti ce? Na, tesampi pubbe ālambitesu lokiyadhammesu <pb ed="M" n="2.0086" /> sāsavabhāvena antogadhattā tato paratābhāvato. Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti veditabbāni. Paṭhamamaggapurecārikameva vā gotrabhu avadhinidassanabhāvena gahitaṃ, tato paraṃ pana maggaphalasamānatāya aññesu maggesu maggavīthiyaṃ samāpattivīthīyaṃ nirodhānantarañca pavattamānesu phalesu nibbāne ca āsavānaṃ pavatti nivāritāti veditabbaṃ. <hi rend="bold">Savantī</hi>ti gacchanti, ārammaṇakaraṇavasena pavattantīti attho. Avadhiattho ā-kāro, avadhi ca mariyādābhividhibhedato duvidho. Tattha mariyādaṃ kiriyaṃ bahi katvā pavattati yathā ‘‘āpāṭalīputtaṃ vuṭṭho devo’’ti. Abhividhi pana kiriyaṃ byāpetvā pavattati yathā ‘‘ābhavaggaṃ bhagavato yaso pavattatī’’ti. Abhividhiattho cāyamā-kāro idha gahitoti vuttaṃ <hi rend="bold">‘‘antokaraṇattho’’</hi>ti.</p>

<p rend="bodytext"><hi rend="bold">Madirādayo</hi>ti <pb ed="V" n="2.0080" /><hi rend="bold">ādi</hi>-saddena sindhavakādambarikāpotikādīnaṃ saṅgaho daṭṭhabbo. <hi rend="bold">Cirapārivāsiyaṭṭho</hi> ciraparivuṭṭhatā purāṇabhāvo. <hi rend="bold">Avijjā nāhosītiādī</hi>ti ettha <hi rend="bold">ādi</hi>-saddena ‘‘purimā, bhikkhave, koṭi na paññāyati bhavataṇhāyā’’ti (a. ni. 10.62) idaṃ <hi rend="bold">suttaṃ</hi> saṅgahitaṃ. Avijjāsavabhavāsavānaṃ ciraparivuṭṭhatāya dassitāya tabbhāvabhāvino kāmāsavassa ciraparivuṭṭhatā dassitāva hoti. Aññesu ca yathāvutte dhamme okāsañca ārammaṇaṃ katvā pavattamānesu mānādīsu vijjamānesu attattaniyādiggāhavasena abhibyāpanaṃ madakaraṇavasena āsavasadisatā ca etesaṃyeva, na aññesanti etesveva āsavasaddo niruḷhoti daṭṭhabbo. <hi rend="bold">Āyataṃ</hi> anādikālikattā. <hi rend="bold">Pasavantī</hi>ti phalanti. Na hi kiñci saṃsāradukkhaṃ atthi, yaṃ āsavehi vinā uppajjeyya. <hi rend="bold">Purimāni cetthā</hi>ti etesu catūsu atthavikappesu purimāni tīṇi. <hi rend="bold">Yatthā</hi>ti yesu suttābhidhammappadesesu. <hi rend="bold">Tattha yujjanti</hi> kilesesuyeva yathāvuttassa atthattayassa sambhavato. <hi rend="bold">Pacchimaṃ kammepī</hi>ti pacchimaṃ ‘‘āyataṃ vā saṃsāradukkhaṃ savanti pasavantī’’ti vuttanibbacanaṃ kammepi yujjati dukkhappasavanassa kilesakammasādhāraṇattā.</p>

<p rend="bodytext">Diṭṭhadhammā vuccanti paccakkhabhūtā khandhā, diṭṭhadhamme bhavā <hi rend="bold">diṭṭhadhammikā. Vivādamūlabhūtā</hi>ti vivādassa mūlakāraṇabhūtā kodhūpanāhamakkhapalāsaissāmacchariyamāyāsāṭheyyathambhasārambhamānātimānā. <hi rend="bold">Yena devūpapatyassā</hi>ti <pb ed="M" n="2.0087" /> yena kammakilesappakārena āsavena devesu upapatti nibbatti assa mayhanti sambandho. <hi rend="bold">Gandhabbo vā vihaṅgamo</hi> ākāsacārī assanti vibhattiṃ vipariṇāmetvā yojetabbaṃ. Ettha ca yakkhagandhabbavinimuttā sabbā devatā devaggahaṇena gahitā. Naḷo vuccati mūlaṃ, tasmā <hi rend="bold">vinaḷīkatā</hi>ti vigatanaḷā vigatamūlā katāti attho. <hi rend="bold">Avasesā ca akusalā dhammā</hi>ti akusalakammato avasesā akusalā dhammā āsavāti āgatāti sambandho.</p>

<p rend="bodytext"><hi rend="bold">Paṭighātāyā</hi>ti paṭisedhanāya. <hi rend="bold">Parūpavāda…pe… upaddavāti</hi> idaṃ yadi bhagavā sikkhāpadaṃ na paññāpeyya, tato asaddhammappaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā, ye ca tannimittameva nirayādīsu nibbattassa pañcavidhabandhanakammakāraṇādivasena mahādukkhānubhavādippakārā anatthā, te sandhāya vuttaṃ.</p>

<p rend="bodytext"><hi rend="bold">Te</hi><pb ed="V" n="2.0081" /><hi rend="bold">panete</hi>ti ete kāmarāgādikilesatebhūmakakammaparūpavādādiuppaddavappakārā āsavā. <hi rend="bold">Yatthā</hi>ti yasmiṃ vinayādipāḷippadese. <hi rend="bold">Yathā</hi>ti yena duvidhādippakārena avasesesu ca suttantesu tidhā āgatāti sambandho. Nirayaṃ gamentīti <hi rend="bold">nirayagāminiyā. Chakkanipāte</hi>ti chakkanipāte āhuneyyasutte (a. ni. 6.58). Tattha hi āsavā chadhā āgatā.</p>

<p rend="bodytext"><hi rend="bold">Sarasabhedo</hi>ti khaṇikanirodho. <hi rend="bold">Khīṇākāro</hi>ti accantāya khīṇatā. Āsavā khīyanti pahīyanti etenāti <hi rend="bold">āsavakkhayo,</hi> maggo. Āsavānaṃ khayante uppajjanato <hi rend="bold">āsavakkhayo,</hi> phalaṃ. Āsavakkhayena pattabbato āsavā khīyanti etthāti <hi rend="bold">āsavakkhayo,</hi> nibbānaṃ. <hi rend="bold">Visuddhimagge</hi> (visuddhi. 2.557-560) vitthārito, tasmā tattha, taṃ saṃvaṇṇanāya ca vuttanayena veditabbo.</p>

<p rend="bodytext"><hi rend="bold">Tathā</hi>ti iminā visuddhimagge vitthāritataṃ upasaṃharati. Kusalappavattiṃ āvaranti nivārentīti <hi rend="bold">āvaraṇīyā. Purimappavattivasenā</hi>ti niddokkamanato pubbe kammaṭṭhānassa pavattivasena. <hi rend="bold">Ṭhapetvā</hi>ti hatthagataṃ kiñci ṭhapento viya kammaṭṭhānaṃ satisampajaññavasena ṭhapetvā kammaṭṭhānameva manasikaronto niddaṃ okkamati, jhānasamāpanno viya yathāparicchinneneva kālena <pb ed="M" n="2.0088" /> pabujjhamāno kammaṭṭhānaṃ ṭhapitaṭṭhāne gaṇhantoyeva pabujjhati nāma. Tena vuttaṃ <hi rend="bold">‘‘tasmā…pe… nāma hotī’’</hi>ti. <hi rend="bold">Mūlakammaṭṭhāne</hi>ti ādito paṭṭhāya parihariyamānakammaṭṭhāne. <hi rend="bold">Pariggahakammaṭṭhānavasenā</hi>ti sayanaṃ upagacchantena pariggahamānakammaṭṭhānamanasikāravasena. So pana dhātumanasikāravasena icchitabboti dassetuṃ <hi rend="bold">‘‘ayaṃ hī’’</hi>tiādi vuttaṃ.</p>

<p rend="centre">Apaṇṇakasuttavaṇṇanā niṭṭhitā.</p>

<p rend="title">7. Attabyābādhasuttavaṇṇanā</p>

<p rend="bodytext" n="17"><hi rend="paranum">17</hi><hi rend="dot">.</hi> Sattame byābādhanaṃ dukkhāpananti āha <hi rend="bold">‘‘attabyābādhāyāti attadukkhāyā’’</hi>ti. Maggaphalacittuppādāpi kāyasucaritādisaṅgaho evāti āha <hi rend="bold">‘‘avāritānevā’’</hi>ti.</p>

<p rend="centre">Attabyābādhasuttavaṇṇanā niṭṭhitā.</p>

<p rend="title">8. Devalokasuttavaṇṇanā</p>

<p rend="bodytext" n="18"><hi rend="paranum">18</hi><hi rend="dot">.</hi> Aṭṭhame <pb ed="V" n="2.0082" /><hi rend="bold">itīti padasandhibyañjanasiliṭṭhatā</hi>ti purimapadānaṃ pacchimapadehi atthato sahitatāya byañjanānaṃ vākyānaṃ siliṭṭhatāya dīpane nipāto.</p>

<p rend="centre">Devalokasuttavaṇṇanā niṭṭhitā.</p>

<p rend="title">9. Paṭhamapāpaṇikasuttavaṇṇanā</p>

<p rend="bodytext" n="19"><hi rend="paranum">19</hi><hi rend="dot">.</hi> Navame <hi rend="bold">ugghāṭetvā</hi>ti āsanadvārañceva bhaṇḍapasibbake ca vivaritvā. <hi rend="bold">Nādhiṭṭhātī</hi>ti taṃtaṃkayavikkaye attanā voyogaṃ nāpajjati. <hi rend="bold">Divākāle</hi>ti majjhanhikasamaye. <hi rend="bold">Assāmiko hoti</hi> tīsupi kālesu laddhabbalābhassa alabhanato. Apativātābādhaṃ <hi rend="bold">rattiṭṭhānaṃ</hi>. Chāyudakasampannaṃ <hi rend="bold">divāṭṭhānaṃ. Vipassanāpi vaṭṭati</hi> vipassanākammikoyeva. Tenapi hi navadhā indriyānaṃ tikkhattaṃ āpādentena samādhinimittaṃ gahetabbaṃ, vipassanānimittaṃ samāhitākārasallakkhaṇāya.</p>

<p rend="centre">Paṭhamapāpaṇikasuttavaṇṇanā niṭṭhitā.</p>

<p rend="title">10. Dutiyapāpaṇikasuttavaṇṇanā</p>

<p rend="bodytext" n="20"><hi rend="paranum">20</hi><hi rend="dot">.</hi> Dasame <pb ed="M" n="2.0089" /><hi rend="bold">visiṭṭhadhuro</hi>ti visiṭṭhadhurasampaggāho vīriyasampanno. Ñāṇavīriyāyattā hi atthasiddhiyo. Tenāha <hi rend="bold">‘‘uttamadhuro’’</hi>tiādi. <hi rend="bold">Vikkāyikabhaṇḍa</hi>nti vikkayetabbabhaṇḍaṃ. <hi rend="bold">Nikkhittadhanenā</hi>ti nidahitvā ṭhapitadhanavasena. <hi rend="bold">Vaḷañjanakavasenā</hi>ti divase divase dānūpabhogavasena vaḷañjitabbadhanavasena. <hi rend="bold">Upabhogaparibhogabhaṇḍenā</hi>ti upabhogaparibhogūpakaraṇena. <hi rend="bold">Nipatantī</hi>ti nipātenti, attano dhanaggahena nipātavuttike karonti. Tenāha <hi rend="bold">‘‘nimantentī’’</hi>ti.</p>

<p rend="bodytext"><hi rend="bold">Ñāṇathāmenā</hi>ti ñāṇassa thirabhāvena. <hi rend="bold">Ñāṇaparakkamenā</hi>ti ñāṇasahitena vīriyena. Diṭṭhadhammikasamparāyikaparamatthabhedañhi yena sutena ijjhati, taṃ sutaṃ nāma. Ukkaṭṭhaniddesena dassento <hi rend="bold">‘‘ekanikāya…pe… bahussutā’’</hi>ti āha. <hi rend="bold">Āgato</hi>ti suppavattibhāvena svāgato. Tenāha <hi rend="bold">‘‘paguṇo pavattito’’</hi>ti. Abhidhamme āgatā kusalādikkhandhādibhedabhinnā dhammā suttantapiṭakepi otarantīti <hi rend="bold">‘‘dhammadharāti suttantapiṭakadharā’’</hi>icceva vuttaṃ. Na hi ābhidhammikabhāvena <pb ed="V" n="2.0083" /> vinā nippariyāyato suttantapiṭakaññutā sambhavati. <hi rend="bold">Dvemātikādharā</hi>ti bhikkhubhikkhunimātikāvasena dvemātikādharāti vadanti, ‘‘vinayābhidhammamātikādharā’’ti yuttaṃ. <hi rend="bold">Paripucchatī</hi>ti sabbabhāgena pucchitabbaṃ pucchati. Tenāha <hi rend="bold">‘‘atthānatthaṃ kāraṇākāraṇaṃ pucchatī’’</hi>ti. <hi rend="bold">Pariggaṇhātī</hi>ti vicāreti.</p>

<p rend="bodytext"><hi rend="bold">Na evaṃ attho daṭṭhabbo</hi>ti evaṃ desanānukkamena attho na gahetabbo. Añño hi desanākkamo veneyyajjhāsayavasena pavattanato, añño paṭipattikkamo. <hi rend="bold">Heṭṭhimena vā paricchedo</hi>ti sīlasamādhipaññāsaṅkhātesu tīsu bhāgesu katthaci heṭṭhimanayena desanāya paricchedaṃ veditabbaṃ sīlena, katthaci uparimena bhāgena paññāya, katthaci dvīhipi bhāgehi sīlapaññāvasena. Idha pana sutte uparimena bhāgena paricchedo veditabboti vatvā taṃ dassento <hi rend="bold">‘‘tasmā’’</hi>tiādimāha. Yasmā vā bhagavā veneyyajjhāsayavasena paṭhamaṃ kalyāṇamittaṃ dassento arahattaṃ pavedetvā ‘‘tayidaṃ arahattaṃ imāya āraddhavīriyatāya hotī’’ti dassento vīriyārambhaṃ pavedetvā ‘‘svāyaṃ vīriyārambho iminā kalyāṇamittasannissayena <pb ed="M" n="2.0090" /> bhavatī’’ti dassento nissayasampattiṃ pavedeti heṭṭhā dassitanidassanānurūpanti daṭṭhabbaṃ.</p>

<p rend="centre">Dutiyapāpaṇikasuttavaṇṇanā niṭṭhitā.</p>

<p rend="centre">Rathakāravaggavaṇṇanā niṭṭhitā.</p>

<p rend="chapter">3. Puggalavaggo</p>

<p rend="title">1. Samiddhasuttavaṇṇanā</p>

<p rend="bodytext" n="21"><hi rend="paranum">21</hi><hi rend="dot">.</hi> Tatiyassa paṭhame <hi rend="bold">ruccatī</hi>ti kāyasakkhiādīsu puggalesu ativiya sundaratarapaṇītatarabhāvena te cittassa abhiruciuppādako katamoti pucchati. <hi rend="bold">Saddhindriyaṃ dhuraṃ ahosi</hi> saddhādhuraṃ maggavuṭṭhānanti katvā, sesindriyāni pana kathanti āha <hi rend="bold">‘‘sesānī’’</hi>tiādi. <hi rend="bold">Paṭividdhamaggovā</hi>ti tīhipi therehi attano attano paṭividdhaarahattamaggo eva kathito, tasmā na <pb ed="V" n="2.0084" /> sukaraṃ ekaṃsena byākātuṃ ‘‘ayaṃ…pe… paṇītataro cā’’ti. <hi rend="bold">Bhummantareneva kathesi</hi> ‘‘tīsupi puggalesu aggamaggaṭṭhova paṇītataro’’ti.</p>

<p rend="centre">Samiddhasuttavaṇṇanā niṭṭhitā.</p>

<p rend="title">2. Gilānasuttavaṇṇanā</p>

<p rend="bodytext" n="22"><hi rend="paranum">22</hi><hi rend="dot">.</hi> Dutiye <hi rend="bold">hitānī</hi>ti bhabyāni. <hi rend="bold">Vuddhikarānī</hi>ti ārogyādivuddhikarāni. <hi rend="bold">Anucchavika</hi>nti upaṭṭhānakiriyāya anurūpaṃ. <hi rend="bold">Vātāpamārarogenā</hi>ti vātarogena ca apamārarogena ca, vātanidānena vā apamārarogena. <hi rend="bold">Niṭṭhappattagilāno</hi>ti ‘‘iminā rogena na cirasseva marissatī’’ti niṭṭhaṃ patto gilāno. <hi rend="bold">Khipitakaṃ</hi> nāma vamathurogo. <hi rend="bold">Kacchū</hi>ti thullakacchuābādho. <hi rend="bold">Tiṇapupphakajaro</hi> visamavātasamphassajarogo. <hi rend="bold">Yesa</hi>nti yesaṃ rogānaṃ. <hi rend="bold">Paṭijagganenā</hi>ti paṭikāramattena. <hi rend="bold">Phāsuka</hi>nti byādhivūpasamanena sarīrassa phāsubhāvo. Byādhinidānasamuṭṭhānajānanena <hi rend="bold">paṇḍito,</hi> paṭikārakiriyāya yuttakāritāya <hi rend="bold">dakkho,</hi> uṭṭhānavīriyasampattiyā <hi rend="bold">analaso</hi>.</p>

<p rend="bodytext"><hi rend="bold">Padaparamo</hi><pb ed="M" n="2.0091" /><hi rend="bold">puggalo kathito</hi> sammattaniyāmokkamanassa ayoggabhāvato. Alabhantova tathāgatappaveditaṃ dhammavinayaṃ savanāya okkamati niyāmaṃ kusalesu dhammesu sammattaṃ paccekabodhiṃ. <hi rend="bold">Ya</hi>nti, yato. <hi rend="bold">Ovādaṃ labhitvā</hi>ti ābhisamācārikavattaṃ ovādamattaṃ. Ettakopi hi tassa hitāvahoti. <hi rend="bold">Tannissitovā</hi>ti vipañcitaññunissitova hoti. <hi rend="bold">Punappunaṃ desetabbova</hi> sammattaniyāmokkamanassa yoggabhāvato.</p>

<p rend="centre">Gilānasuttavaṇṇanā niṭṭhitā.</p>

<p rend="title">3. Saṅkhārasuttavaṇṇanā</p>

<p rend="bodytext" n="23"><hi rend="paranum">23</hi><hi rend="dot">.</hi> Tatiye vividhehi ākārehi ābādhanato byābādhova byābajjhaṃ, kāyikaṃ cetasikañca dukkhaṃ. Saha byābajjhena vattatīti <hi rend="bold">sabyābajjhaṃ</hi>. Tenāha <hi rend="bold">‘‘sadukkha’’</hi>nti. <hi rend="bold">Cetanārāsi</hi>nti pubbacetanādirāsiṃ. Cetanaṃ punappunaṃ pavattento <hi rend="bold">‘‘rāsiṃ karoti piṇḍaṃ karotī’’</hi>ti ca vutto. <hi rend="bold">Sadukkha</hi>nti nirantaradukkhaṃ. Tenāha <hi rend="bold">‘‘sābādhaṃ nirassāda’’</hi>nti. <hi rend="bold">Atthī</hi>ti ujukaṃ dukkhavedanā <pb ed="V" n="2.0085" /> natthīti avattabbattā vuttaṃ. Aniṭṭhasabhāvattā aniṭṭhārammaṇattā ca dukkhapakkhikāva sā daṭṭhabbā. Na hi akusalavipākā iṭṭhā nāma atthī, kusalavipākā pana upekkhāvedanā tattha appāvasarā. <hi rend="bold">Aṭṭhakathāyaṃ</hi> pana nirayassa dukkhabahulattā dukkhassa ca tattha balavatāya sā abbohārikaṭṭhāne ṭhitāti vuttaṃ. <hi rend="bold">Upamaṃ katvā āhaṭo</hi> viseso viya sāmaññassa yathā ayopiṇḍirohino viya rūpānanti. <hi rend="bold">Paṭibhāgaupamā</hi>ti paṭibimbaupamā.</p>

<p rend="bodytext"><hi rend="bold">Te aggahetvā</hi>ti heṭṭhimabrahmaloke aggahetvā. <hi rend="bold">Vomissakasukhadukkha</hi>nti vimissakasukhadukkhaṃ pītimissakabhāvato. <hi rend="bold">Kamma</hi>nti pāpakammaṃ. Kammasīsena phalaṃ vadati. Kāmañcettha ‘‘abyābajjhaṃ lokaṃ upapajjatī’’ti āgataṃ, ‘‘abyābajjhā phassā phusantī’’ti pana vacanena lokuttaraphassāpi saṅgayhantīti <hi rend="bold">‘‘tīṇi sucaritāni lokiyalokuttaramissakāni kathitānī’’</hi>ti vuttaṃ.</p>

<p rend="centre">Saṅkhārasuttavaṇṇanā niṭṭhitā.</p>

<p rend="title">4. Bahukārasuttavaṇṇanā</p>

<p rend="bodytext" n="24"><hi rend="paranum">24</hi><hi rend="dot">.</hi> Catutthe <pb ed="M" n="2.0092" /><hi rend="bold">avassayaṃ gato</hi>ti vaṭṭadukkhaparimuttiyā avassayo mayhanti saraṇagamanakkamena upagato hoti. <hi rend="bold">Satantika</hi>nti sapariyattidhammaṃ. <hi rend="bold">Aggahitasaraṇapubbassā</hi>ti aggahitapubbasaraṇassa. <hi rend="bold">Akatābhinivesassa vasena vutta</hi>nti tasmiṃ attabhāve na kato saraṇagamanābhiniveso yenāti akatābhiniveso, tassa vasena vuttaṃ. Kāmaṃ pubbepi saraṇadāyako ācariyo vutto, pabbajjādāyakopi saraṇadāyakova. Pubbe pana upāsakabhāvāpādakavasena saraṇadāyako adhippeto. Idaṃ pana gahitapabbajjassa saraṇagamanaṃ. Pabbajā hi savisesaṃ saraṇagamananti pabbajjādāyako puna vutto. <hi rend="bold">Ete</hi>ti pabbajjādāyakādayo. <hi rend="bold">Duvidhena paricchinnā</hi>ti lokiyadhammasampāpako lokuttaradhammasampāpakoti dvippakārena paricchinnā, katābhinivesaakatābhinivesavasena vā. <hi rend="bold">Uparī</hi>ti paṭhamamaggato upari. <hi rend="bold">Neva sakkotī</hi>ti ācariyena katassa upakārassa mahānubhāvattā tassa patikāraṃ nāma kātuṃ na sakkoti.</p>

<p rend="centre">Bahukārasuttavaṇṇanā niṭṭhitā.</p>

<p rend="title">5. Vajirūpamasuttavaṇṇanā</p>

<p rend="bodytext" n="25"><hi rend="paranum">25</hi><hi rend="dot">.</hi> Pañcame <pb ed="V" n="2.0086" /><hi rend="bold">aru</hi>iti purāṇaṃ duṭṭhavaṇaṃ vuccati. Ka-kāro padasandhikaroti arukūpamaṃ cittaṃ etassāti <hi rend="bold">arukūpamacitto</hi> appamattakassapi dukkhassa asahanato. Sesapadadvayepi eseva nayo. <hi rend="bold">Ittarakālobhāsenā</hi>ti parittameva kālo ñāṇobhāsavirahena. <hi rend="bold">Lagatī</hi>ti kodhāsaṅgavasena kuppanto puggalo sammukhā, ‘‘kiṃ vadasī’’tiādinā parammukhā ca upanayhanavasena lagati, na taṇhāsaṅgavasena. <hi rend="bold">Kuppatī</hi>ti kujjhati. <hi rend="bold">Byāpajjatī</hi>ti vipannacitto hoti. <hi rend="bold">Thaddhabhāvaṃ āpajjati</hi> īsakampi muduttābhāvato. <hi rend="bold">Duṭṭhāruko</hi>ti maṃsalohitānaṃ duṭṭhabhāvena pakatibhāvaṃ jahitvā ṭhito duṭṭhavaṇo. ‘‘Duṭṭhārutā’’tipi paṭhanti, tatthāpi tākāro padasandhikaro.</p>

<p rend="bodytext"><hi rend="bold">Tassā</hi>ti duṭṭhārukassa. <hi rend="bold">Savana</hi>nti asucivisandanaṃ. <hi rend="bold">Uddhumātassa viyā</hi>ti kodhena uddhaṃ uddhaṃ dhumātakassa viya kodhūpāyāsassa avissajjanato. <hi rend="bold">Caṇḍikatassā</hi>ti <pb ed="M" n="2.0093" /> kupitassa. Ettha ca kiñcāpi heṭṭhimamaggavajjhāpi kilesā tehi anuppattidhammataṃ āpāditattā samucchinnā, tathāpi tasmiṃ santāne aggamaggassa anuppannattā tattha appahīnāpi kilesā atthevāti katvā tesaṃ ñāṇānaṃ vijjūpamatā vuttā, na tehi maggehi pahīnānaṃ kilesānaṃ atthibhāvatoti daṭṭhabbaṃ.</p>

<p rend="centre">Vajirūpamasuttavaṇṇanā niṭṭhitā.</p>

<p rend="title">6. Sevitabbasuttavaṇṇanā</p>

<p rend="bodytext" n="26"><hi rend="paranum">26</hi><hi rend="dot">.</hi> Chaṭṭhe <hi rend="bold">upasaṅkamitabbo</hi>ti kālena kālaṃ upasaṅkamitabbo. <hi rend="bold">Allīyitabbo</hi>ti chāyāya viya vinā bhāvanāya nillīyitabbo. <hi rend="bold">Punappunaṃ upāsitabbo</hi>ti abhiṇhaso upanisīditabbo. <hi rend="bold">Anuddayā</hi>ti mettāpubbabhāgo. <hi rend="bold">Upasaṅkamituṃ vaṭṭatī</hi>ti ‘‘etassa sīlena abhivuddhi bhavissatī’’ti upakāratthaṃ upasevanādi vaṭṭati.</p>

<p rend="bodytext"><hi rend="bold">Na paṭihaññissatī</hi>ti ‘‘apehi, kiṃ etenā’’ti paṭikkhepābhāvato piyasīlattā na paṭihaññissati. <hi rend="bold">Phāsu bhavissatī</hi>ti dvīsu hi sīlavantesu ekena sīlassa vaṇṇe kathite itaro anumodati. Tena tesaṃ kathā phāsu ceva hoti pavattinī ca. Ekasmiṃ pana dussīle sati dussīlassa sīlakathā dukkathā, neva sīlakathā hoti, na phāsu hoti, na pavattinī. Dussīlassa hi sīlakathā aphāsu bhavissati. Sīlakathāya vuttamatthaṃ samādhipaññākathāsupi atidisati <pb ed="V" n="2.0087" /><hi rend="bold">‘‘samādhipaññākathāsupi eseva nayo’’</hi>ti. Dve hi samādhilābhino samādhikathaṃ sappaññā ca paññākathaṃ kathentā rattiṃ vā divasaṃ vā atikkamantampi na jānanti.</p>

<p rend="bodytext"><hi rend="bold">Tattha tattha paññāya anuggahessāmī</hi>ti tasmiṃ tasmiṃ anuggahetabbe paññāya sodhetabbe vaḍḍhetabbe ca adhikasīlaṃ nissāya uppannapaññāya anuggahessāmīti attho. Tañca anuggaṇhanaṃ sīlassa asappāyānupakāradhamme vajjetvā tappaṭipakkhasevanena hotīti āha <hi rend="bold">‘‘sīlassa asappāye’’</hi>tiādi. Sīlassa asappāyānupakāradhammā nāma anācārāgocarādayo, tappaṭipakkhato upakāradhammā veditabbā. <hi rend="bold">Tasmiṃ tasmiṃ</hi><pb ed="M" n="2.0094" /><hi rend="bold">ṭhāne</hi>ti taṃtaṃsikkhākoṭṭhāsapadaṭṭhāne. <hi rend="bold">Anuggaṇhāti nāmā</hi>ti abhinnaṃ asaṃkiliṭṭhaṃ katvā anuggaṇhāti nāma. <hi rend="bold">Khāraparissāvane</hi>ti rajakānaṃ ūsakhārādikhāraparissāvanapaṭe. <hi rend="bold">Hāyatī</hi>ti sīlādinā parihāyati. <hi rend="bold">Seṭṭhaṃ puggala</hi>nti sīlādiguṇehi seṭṭhaṃ uttaritaraṃ uttamaṃ puggalaṃ.</p>

<p rend="centre">Sevitabbasuttavaṇṇanā niṭṭhitā.</p>

<p rend="title">7. Jigucchitabbasuttavaṇṇanā</p>

<p rend="bodytext" n="27"><hi rend="paranum">27</hi><hi rend="dot">.</hi> Sattame <hi rend="bold">abbhuggacchatī</hi>ti ettha abhi-saddāpekkhāya ‘‘na’’nti sāmiatthe upayogavacananti āha <hi rend="bold">‘‘assā’’</hi>ti ‘‘taṃ kho pana bhavanta’’ntiādīsu viya. <hi rend="bold">Pāpako kittisaddo</hi>ti lāmakabhāvena kathetabbasaddo. <hi rend="bold">Gūthakūpo viya dussīlya</hi>nti etena dussīlassa gūthasadisattameva dasseti. <hi rend="bold">Vacana</hi>nti aniṭṭhavacanaṃ. <hi rend="bold">Purimanayenevā</hi>ti ‘‘gūthakūpo viya dussīlya’’ntiādinā pubbe vuttanayena. <hi rend="bold">Sucimitto</hi>ti sīlācārasuddhiyā sucimitto. Saha ayanti pavattantīti <hi rend="bold">sahāyā</hi>ti āha <hi rend="bold">‘‘sahagāmino’’</hi>ti.</p>

<p rend="centre">Jigucchitabbasuttavaṇṇanā niṭṭhitā.</p>

<p rend="title">8. Gūthabhāṇīsuttavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi> Aṭṭhame <hi rend="bold">gūthabhāṇī</hi>ti gūthasadisavacanattā gūthabhāṇī. Yathā hi gūthaṃ nāma mahājanassa aniṭṭhaṃ hoti, evameva imassa puggalassa vacanaṃ devamanussānaṃ aniṭṭhaṃ hoti. <hi rend="bold">Duggandhakatha</hi>nti kilesāsucisaṃkiliṭṭhatāya gūthaṃ viya duggandhavāyanakathaṃ. <hi rend="bold">Pupphabhāṇī</hi>ti supupphasadisavacanattā pupphabhāṇī <pb ed="V" n="2.0088" />. Yathā hi phullāni vassikāni vā adhimuttikāni vā mahājanassa iṭṭhāni kantāni honti, evameva imassa puggalassa vacanaṃ devamanussānaṃ iṭṭhaṃ hoti kantaṃ. <hi rend="bold">Pupphāni viyā</hi>ti campakasumanādisugandhapupphāni viya. <hi rend="bold">Sugandhakatha</hi>nti sucigandhavāyanakathaṃ kilesaduggandhābhāvato. <hi rend="bold">Madhubhāṇī</hi>ti ettha ‘‘mudubhāṇī’’tipi paṭhanti. Ubhayatthāpi hi madhuravacanoti attho. Yathā hi <pb ed="M" n="2.0095" /> catumadhuraṃ nāma madhuraṃ paṇītaṃ, evameva imassa puggalassa vacanaṃ devamanussānaṃ madhuraṃ hoti. <hi rend="bold">Madhurakatha</hi>nti kaṇṇasukhatāya pemanīyatāya ca saddato atthato ca madhurasabhāvakathaṃ. <hi rend="bold">Attahetu vā</hi>ti attano vā hatthapādādicchedanaharaṇahetu. <hi rend="bold">Parahetu vā</hi>ti etthāpi eseva nayo. Tenāha <hi rend="bold">‘‘attano vā’’</hi>tiādi.</p>

<p rend="bodytext">‘‘Nelaṅgoti kho, bhante, sīlānametaṃ adhivacana’’nti <hi rend="bold">sutte</hi> (saṃ. ni. 4.347) āgatattā vuttaṃ <hi rend="bold">‘‘ettha vuttasīlaṃ viyā’’</hi>ti. <hi rend="bold">Pūre</hi>ti guṇānaṃ pāripūriyaṃ. <hi rend="bold">Sukumārā</hi>ti apharusatāya mudukā komalā. <hi rend="bold">Purassā</hi>ti ettha <hi rend="bold">pura</hi>-saddo tannivāsivācako daṭṭhabbo ‘‘gāmo āgato’’tiādīsu viya. Tenāha <hi rend="bold">‘‘nagaravāsīna’’</hi>nti. Manaṃ appāyati vaḍḍhetīti <hi rend="bold">manāpā</hi>. Tenāha <hi rend="bold">‘‘cittavuddhikarā’’</hi>ti.</p>

<p rend="centre">Gūthabhāṇīsuttavaṇṇanā niṭṭhitā.</p>

<p rend="title">9. Andhasuttavaṇṇanā</p>

<p rend="bodytext" n="29"><hi rend="paranum">29</hi><hi rend="dot">.</hi> Navame <hi rend="bold">andho</hi>tiādīsu pāḷipadesu paṭhamo diṭṭhadhammikabhogasaṃharaṇapaññācakkhuno ca samparāyikatthasādhanapaññācakkhuno ca abhāvā ‘‘andho’’ti vuccati dutiyopi, tatiyo pana dvinnampi bhāvā ‘‘dvicakkhū’’ti vuccati. <hi rend="bold">Paññācakkhū</hi>ti āyakosallabhūtā paññācakkhu. Tenāha <hi rend="bold">‘‘phātiṃ kareyyā’’</hi>ti. <hi rend="bold">Adhamuttame</hi>ti adhame ceva uttame ca. <hi rend="bold">Paṭipakkhavasenā</hi>ti paṭipakkhassa atthitāvasena. <hi rend="bold">Sukkasappaṭibhāgā</hi>ti sukkadhammehi pahāyakehi sappaṭibhāgāti jāneyya. <hi rend="bold">Kaṇhasappaṭibhāgā</hi>ti kaṇhadhammehi pahātabbehi sappaṭibhāgāti jāneyya.</p>

<p rend="bodytext"><hi rend="bold">Tathājātikā</hi>ti yādisehi saputtadāraparijanasañātimittabandhavaggaṃ attānaṃ sukheti pīṇeti, tādisā bhogāpi na santi. <hi rend="bold">Puññāni ca na karotī</hi>ti samaṇabrāhmaṇakapaṇaddhikayācakānaṃ santappanavasena puññāni na karoti. <hi rend="bold">Ubhayatthā</hi>ti ubhayasmiṃ loke, ubhayasmiṃ vā attheti viggahoti dassento <hi rend="bold">‘‘idhaloke’’</hi>tiādimāha. <hi rend="bold">Ubhayenā</hi>ti vuttamatthaṃ <pb ed="V" n="2.0089" /> yojetvā dassetuṃ <hi rend="bold">‘‘katha’’</hi>ntiādi vuttaṃ. <hi rend="bold">Yasmiṃ ṭhāne</hi>ti yasmiṃyeva <pb ed="M" n="2.0096" /> ṭhāne. <hi rend="bold">Na socatī</hi>ti sokahetūnaṃ tattha abhāvato na socati.</p>

<p rend="centre">Andhasuttavaṇṇanā niṭṭhitā.</p>

<p rend="title">10. Avakujjasuttavaṇṇanā</p>

<p rend="bodytext" n="30"><hi rend="paranum">30</hi><hi rend="dot">.</hi> Dasame <hi rend="bold">avakujjapañño</hi>ti nikkujjapañño. Tenāha <hi rend="bold">‘‘adhomukhapañño’’</hi>ti. <hi rend="bold">Pubbapaṭṭhapanā</hi>ti paṭhamārambho. <hi rend="bold">Sanniṭṭhāna</hi>nti kathāpariyosānaṃ. <hi rend="bold">Appanā</hi>ti desanāya niṭṭhāpanaṃ. Aneke vā anusandhiyoti yojetabbaṃ. <hi rend="bold">Samādhi vā</hi>tiādīsu lokuttaradhammā paramatthato sāsananti tadatthopādakasamādhi tassa ādīti vutto, tadāsannattā vipassanā, tassa mūlabhāvena ekadesattā maggo.</p>

<p rend="bodytext">Sāsanassa pāripūrisuddhiyo nāma satthārā desitaniyāmeneva siddhā, tā panettha kathentassa vasena gahetabbāti dassetuṃ <hi rend="bold">‘‘anūnaṃ katvā desentī’’</hi>ti, <hi rend="bold">‘‘niggaṇṭhiṃ katvā desentī’’</hi>ti ca vuttaṃ. Tattha <hi rend="bold">nijjaṭa</hi>nti niggumbaṃ anākulaṃ. <hi rend="bold">Niggaṇṭhi</hi>nti gaṇṭhiṭṭhānarahitaṃ suviññeyyaṃ katvā.</p>

<p rend="bodytext"><hi rend="bold">Ākiṇṇānī</hi>ti ākiritvā saṃkiritvā ṭhapitānīti attho. Tenāha <hi rend="bold">‘‘pakkhittānī’’</hi>ti. <hi rend="bold">Ucchaṅgo viya ucchaṅgapañño puggalo daṭṭhabbo</hi>ti ucchaṅgasadisapaññatāya ucchaṅgapañño. Evaṃ paññā viya puggalopi ucchaṅgo viya hoti, tasmiṃ dhammānaṃ aciraṭṭhānatoti adhippāyena vuttaṃ. Yathā ca ucchaṅgasadisā paññā, evaṃ nikkujjakumbhasadisā paññā evāti daṭṭhabbā.</p>

<p rend="bodytext"><hi rend="bold">Saṃvidahanapaññāyā</hi>ti ‘‘evaṃ kate idaṃ nāma bhavissatī’’ti evaṃ taṃtaṃatthakiccaṃ saṃvidhātuṃ samatthatāya vicāraṇapaññāya rahito. <hi rend="bold">Seyyo</hi>ti seṭṭho pāsaṃso. <hi rend="bold">Pubbabhāgapaṭipada</hi>nti cittavisuddhiādikaṃ ariyamaggassa adhigamāya pubbabhāgapaṭipattiṃ.</p>

<p rend="centre">Avakujjasuttavaṇṇanā niṭṭhitā.</p>

<p rend="centre">Puggalavaggavaṇṇanā niṭṭhitā.</p>

<p rend="chapter">4. Devadūtavaggo</p>

<p rend="title">1. Sabrahmakasuttavaṇṇanā</p>

<p rend="bodytext" n="31"><hi rend="paranum">31</hi><hi rend="dot">.</hi> Catutthassa <pb ed="M" n="2.0097" /><pb ed="V" n="2.0090" /> paṭhame <hi rend="bold">sabrahmakānī</hi>ti saseṭṭhakāni. <hi rend="bold">Yesa</hi>nti yesaṃ kulānaṃ. <hi rend="bold">Puttāna</hi>nti puttehi. Pūjitasaddayogena hi idaṃ karaṇatthe sāmivacanaṃ. <hi rend="bold">Tenā</hi>ti āhārādinā. <hi rend="bold">Paṭijaggitā gopitā</hi>ti yathākālaṃ tassa tassa dātabbassa dānena veyyāvaccassa ca karaṇena paṭijaggitā ceva uppannānatthappaharaṇena gopitā ca honti. <hi rend="bold">Tesa</hi>nti mātāpitūnaṃ. <hi rend="bold">Brahmādibhāvasādhanattha</hi>nti tesaṃ guṇānaṃ atthitāya loke brahmā nāma vuccati, ācariyo nāma vuccati, āhuneyyo nāma vuccati, te mātāpitūnaṃ puttakaṃ paṭilabhantīti dassanavasena nesaṃ brahmādibhāvasādhanatthaṃ ‘‘bahukārā’’ti, vatvā taṃ tesaṃ bahukārataṃ nānākārato dassetuṃ <hi rend="bold">‘‘āpādakā’’</hi>tiādi vuttaṃ. Mātāpitaro hi puttānaṃ jīvitassa āpādakā, sarīrassa posakā, ācārasamācārānaṃ sikkhāpakā sakalassapi imassa lokassa dassetāro. Tenāha <hi rend="bold">‘‘puttānaṃ hī’’</hi>tiādi. Iṭṭhārammaṇaṃ tāva te dassentu, aniṭṭhārammaṇaṃ kathanti? Tampi dassetabbameva vajjanīyabhāvajānāpanatthaṃ.</p>

<p rend="bodytext"><hi rend="bold">Avijahitā hontī</hi>ti tāsaṃ bhāvanāya brahmānaṃ brahmaloke uppannattā avijahitā honti bhāvanā. <hi rend="bold">Lobhanīyavayasmiṃ</hi> paṭhamayobbane ativiya mudubhāvappattadassanatthaṃ <hi rend="bold">satavihata</hi>ggahaṇaṃ. <hi rend="bold">Pāṭiyekka</hi>nti visuṃ. <hi rend="bold">Iminā kāraṇenā</hi>ti iminā yathāvuttena puttesu pavattitehi atikkamena mettādisamuppattisaṅkhātena kāraṇena.</p>

<p rend="bodytext"><hi rend="bold">Tharusippa</hi>nti asisattikuntakalāpādiāyudhasippaṃ. <hi rend="bold">Muddāgaṇanā</hi>ti aṅgulisaṃkocanādinā hatthamuddāya gaṇanā. <hi rend="bold">Ādi</hi>saddena pāṇādīnaṃ saṅgaho. <hi rend="bold">Pacchācariyā nāma</hi> mātāpitūnaṃ santike uggahitagahaṭṭhavattasseva puggalassa yathāsakaṃ hatthācariyādīnaṃ sippaggāhāpananti katvā sabbapaṭhamaṃ ācariyā nāmāti yojetabbaṃ. Ānīya hutaṃ <hi rend="bold">āhutaṃ</hi>. Pakārehi hutaṃ <hi rend="bold">pāhutaṃ. Abhisaṅkhata</hi>nti tasseva vevacanaṃ.</p>

<p rend="bodytext"><hi rend="bold">Namo kareyyā</hi>ti sāyaṃ pātaṃ upaṭṭhānaṃ gantvā ‘‘idaṃ mayhaṃ uttamapuññakkhetta’’nti namakkāraṃ kareyya. <hi rend="bold">Tāya naṃ pāricariyāyā</hi>ti ettha <hi rend="bold">na</hi>nti nipātamattaṃ, yathāvuttaparicaraṇenāti attho <pb ed="V" n="2.0091" />. Atha vā <hi rend="bold">pāricariyāyā</hi>ti <pb ed="M" n="2.0098" /> bharaṇakiccakaraṇakulavaṃsappatiṭṭhānāpanādinā pañcavidhaupaṭṭhānena. Vuttañhetaṃ –</p>

<p rend="indent">‘‘Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā – ‘bhato nesaṃ bharissāmi, kiccaṃ nesaṃ karissāmi, kulavaṃsaṃ ṭhapessāmi, dāyajjaṃ paṭipajjāmi, atha vā pana petānaṃ kālakatānaṃ dakkhiṇaṃ anuppadassāmī’ti. Imehi kho, gahapatiputta, pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti, pāpā nivārenti, kalyāṇe nivesenti, sippaṃ sikkhāpenti, patirūpena dārena saṃyojenti, samaye dāyajjaṃ niyyādentī’’ti (dī. ni. 3.267).</p>

<p rend="bodytext">Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya vā niyojetvā upaṭṭhahati, ayaṃ mātāpitūpaṭṭhākānaṃ aggoti veditabbo. Sā panāyaṃ pāricariyā puttassa ubhayalokahitasukhāvahāti taṃ dassetuṃ <hi rend="bold">‘‘idheva naṃ pasaṃsanti, pecca sagge pamodatī’’</hi>ti vuttaṃ. <hi rend="bold">Pasaṃsantī</hi>ti ‘‘ayaṃ puggalo matteyyo petteyyo saggasaṃvattaniyaṃ paṭipadaṃ pūretī’’ti idheva naṃ pasaṃsanti. <hi rend="bold">Āmodati</hi> ādito paṭṭhāya modappattiyā. <hi rend="bold">Pamodati</hi> nānappakāramodasampavattiyā.</p>

<p rend="centre">Sabrahmakasuttavaṇṇanā niṭṭhitā.</p>

<p rend="title">2. Ānandasuttavaṇṇanā</p>

<p rend="bodytext" n="32"><hi rend="paranum">32</hi><hi rend="dot">.</hi> Dutiye <hi rend="bold">tathājātiko</hi>ti tathāsabhāvo. <hi rend="bold">Cittekaggatālābho</hi>ti cittekaggatāya adhigamo. Rūpameva kilesuppattiyā kāraṇabhāvato <hi rend="bold">rūpanimittaṃ</hi>. Esa nayo sesesupi. <hi rend="bold">Sassatādinimitta</hi>nti sassatucchedabhāvanimittaṃ. <hi rend="bold">Puggalanimitta</hi>nti puggalābhinivesananimittaṃ. <hi rend="bold">Dhammanimitta</hi>nti dhammārammaṇasaṅkhātaṃ nimittaṃ. ‘‘Siyā nu kho, bhante’’ti therena puṭṭho bhagavā ‘‘siyā’’ti avoca lokuttarasamādhippaṭilābhaṃ sandhāya. So hi nibbānaṃ santaṃ paṇītanti ca passati. Tenāha <hi rend="bold">‘‘idhānandā’’</hi>tiādi.</p>

<p rend="bodytext"><hi rend="bold">Nibbānaṃ</hi><pb ed="M" n="2.0099" /><hi rend="bold">santanti samāpattiṃ appetvā</hi>ti nibbānaṃ santanti ābhujitvā phalasamāpattiṃ appetvā <pb ed="V" n="2.0092" />. <hi rend="bold">Divasampī</hi>tiādinā asaṅkhatāya dhātuyā accantasantapaṇītādibhāvaṃ dasseti. <hi rend="bold">Aṭṭhavidhe</hi>ti ‘‘santaṃ paṇītaṃ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbāna’’nti evaṃ aṭṭhavidhe ābhogasaññite samannāhāre. Niddhāraṇe cetaṃ bhummaṃ. <hi rend="bold">Imasmiṃ ṭhāne…pe… labbhantevā</hi>ti ‘‘idhānanda, bhikkhuno evaṃ hotī’’ti āgate imasmiṃ suttappadese ekopi ābhogasamannāhāro cepi sabbe aṭṭhapi ābhogasamannāhārā labbhanteva samannāharataṃ atthāvahattā.</p>

<p rend="bodytext"><hi rend="bold">Ñāṇena jānitvā</hi>ti vipassanāñāṇasahitena maggañāṇena jānitvā. <hi rend="bold">Parāni ca oparāni ca</hi> cakkhādīni āyatanāni. <hi rend="bold">Santatāyā</hi>ti paṭippassaddhitāya. <hi rend="bold">Kāyaduccaritādidhūmavirahito</hi>ti kāyaduccaritādi eva santāpanaṭṭhena dhūmo, tena virahito. <hi rend="bold">Anīgho</hi>ti apāpo. <hi rend="bold">Jātijarāgahaṇeneva byādhimaraṇampi gahitamevā</hi>ti tabbhāvabhāvatoti vuttaṃ.</p>

<p rend="centre">Ānandasuttavaṇṇanā niṭṭhitā.</p>

<p rend="title">3. Sāriputtasuttavaṇṇanā</p>

<p rend="bodytext" n="33"><hi rend="paranum">33</hi><hi rend="dot">.</hi> Tatiye, ‘‘sāriputta, mayā saṃkhittena desitaṃ dhammaṃ tādisenapi na sukaraṃ viññātu’’nti iminā adhippāyeneva vadanto therassa ñāṇaṃ sabbamatikkamaṃ. <hi rend="bold">Aññātāro ca dullabhā</hi>ti hi iminā sāmaññavacanena sāriputtattherampi antogadhaṃ katvā dassento tenapi attano desanāya duppaṭividdhabhāvaṃ dasseti.</p>

<p rend="bodytext"><hi rend="bold">Sammā</hi>ti hetunā kāraṇena. Tenāha <hi rend="bold">‘‘upāyenā’’</hi>tiādi. <hi rend="bold">Mānābhisamayā</hi>ti mānassa dassanābhisamayā. Pahānābhisamayoti ca dassanābhisamayoti ca pariññābhisamayo vutto. Arahattamaggo hi pariññākiccasiddhiyā kiccavasena mānaṃ passati, asammohappaṭivedhavasenāti vuttaṃ hoti, ayamassa dassanābhisamayo. Tena diṭṭho pana pahānābhisamayo ca. Dassanābhisamayena hi pariññābhisamayameva pahīyati. Diṭṭhavisena diṭṭhasattānaṃ jīvitaṃ viya ayamassa pahānābhisamayo <pb ed="M" n="2.0100" />. <hi rend="bold">Aṭṭhakathāyaṃ</hi> pana pahānābhisamayassa dassanābhisamayanānantariyakattā ‘‘pahānābhisamayena’’icceva vuttaṃ. Pahānābhisamaye hi gahite dassanābhisamayo gahitova hoti.</p>

<p rend="bodytext"><hi rend="bold">Antamakāsi</hi><pb ed="V" n="2.0093" /><hi rend="bold">dukkhassā</hi>ti arahattamaggena mānassa pahīnattā ye ime ‘‘kāyabandhanassa anto jīrati (cūḷava. 278), haritantaṃ vā’’ti (ma. ni. 1.304) evaṃ vuttaantimamariyādanto ca ‘‘antamidaṃ, bhikkhave, jīvikāna’’nti (saṃ. ni. 3.80; itivu. 91) evaṃ vuttalāmakanto ca ‘‘sakkāyo eko anto’’ti (saṃ. ni. 3.103) evaṃ vuttakoṭṭhāsanto ca ‘‘esevanto dukkhassa sapaccayasaṅkhayā’’ti evaṃ vuttakoṭṭhāsanto cāti cattāro antā, tesu sabbasseva vaṭṭadukkhassa aduṃ catutthakoṭisaṅkhātaṃ antamakāsi, paricchedaṃ parivaṭumaṃ akāsi, antimasamudayamattāvasesaṃ dukkhamakāsīti vuttaṃ hoti. Tenāha <hi rend="bold">‘‘vaṭṭadukkhassa antamakāsī’’</hi>ti.</p>

<p rend="bodytext">Nanu ca ‘‘pahāna’’nti imassa niddese nibbānaṃ āgataṃ? Idha paṭippassaddhippahānasaṅkhātaṃ arahattaphalaṃ vuttaṃ, tasmā niddesenāyaṃ vaṇṇanā virujjhatīti āha <hi rend="bold">‘‘niddese panā’’</hi>tiādi. <hi rend="bold">Tattha tāni padāni āgatānī</hi>ti tasmiṃ niddese ‘‘pahānaṃ vūpasamaṃ paṭinissagga’’ntiādīni (cūḷani. 75 udayamāṇavapucchāniddeso) padāni āgatāni.</p>

<p rend="bodytext"><hi rend="bold">Dhammatakkapurejava</hi>nti iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ arahattavimokkhaṃ vadati. Arahattavimokkhassa hi maggasampayuttasammāsaṅkappasaṅkhāto dhammatakko purejavo hoti.</p>

<p rend="centre">Sāriputtasuttavaṇṇanā niṭṭhitā.</p>

<p rend="title">4. Nidānasuttavaṇṇanā</p>

<p rend="bodytext" n="34"><hi rend="paranum">34</hi><hi rend="dot">.</hi> Catutthe <hi rend="bold">piṇḍakaraṇatthāyā</hi>ti āyūhanavasena rāsikaraṇatthāya. <hi rend="bold">Abhinnānī</hi>ti ekadesenapi akhaṇḍitāni. Bhinnakālato paṭṭhāya hi bījaṃ bījakiccāya na upakappati. <hi rend="bold">Apūtīnī</hi>ti udakatemanena pūtibhāvaṃ na upagatāni. Pūtibījañhi bījatthāya na upakappati. Tenāha <hi rend="bold">‘‘pūtibhāvena abījattaṃ appattānī’’</hi>ti. <hi rend="bold">Na vātena na ca ātapena hatānī</hi>ti <pb ed="M" n="2.0101" /> vātena ca ātapena ca na hatāni, nirojataṃ na pāpitāni. Nirojañhi kasaṭabījaṃ bījatthāya na upakappati. <hi rend="bold">Sārādānī</hi>ti taṇḍulasārassa ādānato sārādāni. Nissārañhi bījaṃ bījatthāya na upakappati. Tenāha <hi rend="bold">‘‘gahitasārānī’’</hi>ti, patiṭṭhitasārānīti attho. <hi rend="bold">Sannicayabhāvena sukhaṃ sayitānī</hi>ti cattāro māse koṭṭhapakkhittaniyāmeneva sukhasayitāni.</p>

<p rend="bodytext"><hi rend="bold">Kammavibhattī</hi>ti <pb ed="V" n="2.0094" /> kammavibhāgo. Diṭṭhadhammo vuccati paccakkhabhūto paccuppanno attabhāvo, tattha veditabbaphalaṃ kammaṃ <hi rend="bold">diṭṭhadhammavedanīyaṃ</hi>. Paccupannabhavato anantaraṃ veditabbaphalaṃ kammaṃ <hi rend="bold">upapajjavedanīyaṃ. Aparapariyāyavedanīya</hi>nti diṭṭhadhammānantarabhavato aññasmiṃ attabhāvapariyāye attabhāvaparivatte veditabbaphalaṃ kammaṃ. Paṭipakkhehi anabhibhūtatāya paccayavisesena paṭiladdhavisesatāya ca balavabhāvappattā tādisassa pubbābhisaṅkhārassa vasena sātisayā hutvā pavattā paṭhamajavanacetanā tasmiṃyeva attabhāve phaladāyinī <hi rend="bold">diṭṭhadhammavedanīyakammaṃ nāma</hi>. Sā hi vuttākārena balavatī javanasantāne guṇavisesayuttesu upakārānupakāravasappavattiyā āsevanālābhena appavipākatāya ca paṭhamajavanacetanā itaradvayaṃ viya pavattasantānuparamāpekkhaṃ okāsalābhāpekkhañca kammaṃ na hotīti idheva pupphamattaṃ viya pavattivipākamattaṃ phalaṃ deti. <hi rend="bold">Tathā asakkonta</hi>nti kammassa vipākadānaṃ nāma upadhippayogādipaccayantarasamavāyeneva hotīti tadabhāvato tasmiṃyeva attabhāve vipākaṃ dātuṃ asakkontaṃ. <hi rend="bold">Ahosikamma</hi>nti ahosi eva kammaṃ, na tassa vipāko ahosi atthi bhavissati cāti evaṃ veditabbaṃ kammaṃ.</p>

<p rend="bodytext"><hi rend="bold">Atthasādhikā</hi>ti dānādipāṇātipātādiatthassa nipphādikā. Kā pana sāti āha <hi rend="bold">‘‘sattamajavanacetanā’’</hi>ti. Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā ca samānā anantarattabhāve vipākadāyinī <hi rend="bold">upapajjavedanīyakammaṃ nāma. Purimaupamāyayevā</hi>ti migaluddakopamāyayeva.</p>

<p rend="bodytext"><hi rend="bold">Sati saṃsārappavattiyā</hi>ti iminā asati saṃsārappavattiyaṃ ahosikammapakkhe tiṭṭhati vipaccanokāsassa abhāvatoti dīpeti. <hi rend="bold">Yaṃ garuka</hi>nti <pb ed="M" n="2.0102" /> yaṃ akusalaṃ mahāsāvajjaṃ, kusalañca mahānubhāvaṃ kammaṃ. Kusalaṃ vā hi hotu akusalaṃ vā, yaṃ garukaṃ mātughātādikammaṃ vā mahaggatakammaṃ vā, tadeva paṭhamaṃ vipaccati. Tenāha <hi rend="bold">‘‘kusalākusalesu panā’’</hi>tiādi. <hi rend="bold">Yaṃ bahula</hi>nti yaṃ bahulaṃ abhiṇhaso kataṃ samāsevitaṃ. Tenāha <hi rend="bold">‘‘kusalākusalesu pana yaṃ bahulaṃ hotī’’</hi>tiādi. <hi rend="bold">Yadāsannaṃ nāma</hi> maraṇakāle anussaritaṃ kammaṃ, āsannakāle kate pana vattabbameva natthīti āha <hi rend="bold">‘‘yaṃ pana kusalākusalesu āsannamaraṇe’’</hi>tiādi. <hi rend="bold">Anussaritu</hi>nti paribyattabhāvena anussarituṃ.</p>

<p rend="bodytext"><hi rend="bold">Tesaṃ abhāve</hi>ti tesaṃ yaṃgarukādīnaṃ tiṇṇaṃ kammānaṃ abhāve. <hi rend="bold">Yattha katthaci vipākaṃ detī</hi>ti paṭisandhijanakavasena vipākaṃ deti. Paṭisandhijanakavasena hi garukādikammacatukkaṃ vuttaṃ. Tattha garukaṃ sabbapaṭhamaṃ vipaccati, garuke asati bahulīkataṃ, tasmiṃ asati yadāsannaṃ <pb ed="V" n="2.0095" />, tasmiṃ asati ‘‘kaṭattā vā panā’’ti vuttaṃ purimajātīsu katakammaṃ vipaccati. Bahulāsannapubbakatesu ca balābalaṃ jānitabbaṃ. Pāpato pāpantaraṃ kalyāṇañca, kalyāṇato kalyāṇantaraṃ pāpañca bahulīkataṃ. Tato mahatova pubbakatādi appañca bahulānussaraṇena vippaṭisārādijananato, paṭipakkhassa aparipuṇṇatāya āraddhavipākassa kammassa kammasesassa vā aparapariyāyavedanīyassa aparikkhīṇatāya santatiyā pariṇāmavisesatoti tehi tehi kāraṇehi āyūhitaphalaṃ paṭhamaṃ vipaccati. <hi rend="bold">Mahānāradakassapajātake</hi> (jā. 2.22.1153 ādayo) videharañño senāpati alāto, bījako dāso, rājakaññā rucā ca ettha nidassanaṃ. Tathā hi vuttaṃ bhagavatā –</p>

<p rend="indent">‘‘Tatrānanda, yvāyaṃ puggalo idha pāṇātipātī…pe… micchādiṭṭhi. Kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati, pubbe vāssa taṃ kataṃ hoti pāpakammaṃ dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle vāssa hoti micchādiṭṭhi samattā samādinnā, tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī’’ti –</p>

<p rend="unindented">Ādi <pb ed="M" n="2.0103" />. Sabbaṃ <hi rend="bold">mahākammavibhaṅgasuttaṃ</hi> (ma. ni. 3.303) vitthāretabbaṃ. Kiṃ bahunā. Yaṃ taṃ tathāgatassa mahākammavibhaṅgañāṇaṃ, tassevāyaṃ visayo, yadidaṃ tassa tassa kammassa tena tena kāraṇena pubbāparavipākatā samatthīyati.</p>

<p rend="bodytext">Idāni janakādikammacatukkaṃ vibhajanto <hi rend="bold">‘‘janakaṃ nāmā’’</hi>tiādimāha. <hi rend="bold">Pavattiṃ na janetī</hi>ti pavattivipākaṃ na janeti. Paṭhamanaye janakakammassa paṭisandhivipākamattasseva vuttattā tassa pavattivipākadāyakattampi anujānanto <hi rend="bold">‘‘aparo nayo’’</hi>tiādimāha. Tattha paṭisandhidānādivasena vipākasantānassa nibbattakaṃ <hi rend="bold">janakaṃ</hi>. Sukhadukkhasantānassa nāmarūpappabandhassa vā cirataraṃ pavattihetubhūtaṃ <hi rend="bold">upatthambhakaṃ</hi>. Tenāha <hi rend="bold">‘‘sukhadukkhaṃ upatthambheti, addhānaṃ pavattetī’’</hi>ti. <hi rend="bold">Upapīḷakaṃ</hi> sukhadukkhappabandhe pavattamāne saṇikaṃ saṇikaṃ hāpeti. Tenāha <hi rend="bold">‘‘sukhadukkhaṃ pīḷeti bādheti, addhānaṃ pavattituṃ na detī’’</hi>ti.</p>

<p rend="bodytext"><hi rend="bold">Vātakāḷako mahallako core ghātetuṃ na sakkotī</hi>ti so kira mahallakakāle ekappahārena sīsaṃ chindituṃ na sakkoti, dve tayo vāre paharanto manusse kilameti, tasmā te evamāhaṃsu. <hi rend="bold">Anulomikaṃ khantiṃ paṭilabhitvā</hi>ti sotāpattimaggassa orato anulomikaṃ khantiṃ labhitvā <pb ed="V" n="2.0096" />. <hi rend="bold">Taruṇavacchāya gāviyā madditvā jīvitakkhayaṃ pāpito</hi>ti ekā kira yakkhinī dhenuvesena āgantvā ure paharitvā māresi, taṃ sandhāyetaṃ vuttaṃ. Nagare bhavo <hi rend="bold">nāgariyo</hi>.</p>

<p rend="bodytext"><hi rend="bold">Ghātetvā</hi>ti upacchinditvā. Kammassa upacchindanaṃ nāma tassa vipākappaṭibāhanamevāti āha <hi rend="bold">‘‘tassa vipākaṃ paṭibāhitvā’’</hi>ti. Tañca attano vipākuppattiyā okāsakaraṇanti vuttaṃ <hi rend="bold">‘‘attano vipākassa okāsaṃ karotī’’</hi>ti. Vipaccanāya katokāsaṃ kammaṃ vipakkammeva nāma hotīti āha <hi rend="bold">‘‘evaṃ pana kammena kate okāse taṃ vipākaṃ uppannaṃ nāma vuccatī’’</hi>ti. Upapīḷakaṃ aññassa vipākaṃ upacchindati, na sayaṃ attano vipākaṃ deti. Upaghātakaṃ pana dubbalakammaṃ upacchinditvā attano vipākaṃ uppādetīti ayametesaṃ viseso. Kiñci bahvābādhatādipaccayūpasannipātena vipākassa vibādhakaṃ upapīḷakaṃ, tathā vipākasseva upacchedakaṃ. Upaghātakakammaṃ pana upaghātetvā attano vipākassa okāsakaraṇena vipaccane <pb ed="M" n="2.0104" /> sati janakameva siyā. Janakādibhāvo nāma vipākaṃ pati icchitabbo, na kammaṃ patīti vipākasseva upaghātakatā yuttā viya dissati, vīmaṃsitabbaṃ.</p>

<p rend="bodytext">Aparo nayo – yasmiṃ kamme kate paṭisandhiyaṃ pavatte ca vipākakaṭattārūpānaṃ uppatti hoti, taṃ <hi rend="bold">janakaṃ</hi>. Yasmiṃ pana kate aññena janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā upabrūhanapaccayuppattiyā janakasāmatthiyānurūpaṃ parisuddhiciratarappabandhā hoti, taṃ <hi rend="bold">upatthambhakaṃ</hi>. Janakena nibbattitaṃ kusalaphalaṃ vā akusalaphalaṃ vā yena paccanīkabhūtena rogadhātuvisamatādinimittatāya vibādhayati, taṃ <hi rend="bold">upapīḷakaṃ</hi>. Yena pana kammunā janakasāmatthiyavasena ciratarappabandhārahampi samānaṃ phalaṃ vicchedakapaccayuppattiyā upahaññati vicchijjati, taṃ <hi rend="bold">upaghātaka</hi>nti ayamettha sāro.</p>

<p rend="bodytext">Tattha keci dutiyassa kusalabhāvaṃ itthattamāgatassa appābādhadīghāyukatāsaṃvattanavasena, pacchimānaṃ dvinnaṃ akusalabhāvaṃ bahvābādhaappāyukatāsaṃvattanavasena vaṇṇenti. Tathā ca vuttaṃ majjhimanikāye <hi rend="bold">cūḷakammavibhaṅgasuttavaṇṇanāyaṃ</hi> (ma. ni. aṭṭha. 3.290) –</p>

<p rend="indent">‘‘Cattāri hi kammāni – upapīḷakaṃ, upacchedakaṃ, janakaṃ, upatthambhakanti. Balavakammena hi nibbattaṃ pavatte upapīḷakaṃ āgantvā atthato evaṃ vadati nāma ‘sacāhaṃ paṭhamataraṃ jāneyyaṃ, na te idha nibbattituṃ dadeyyaṃ, catūsuyeva taṃ apāyesu nibbattāpeyyaṃ. Hotu, tvaṃ yattha katthaci nibbatta, ahaṃ upapīḷakakammaṃ nāma taṃ pīḷetvā <pb ed="V" n="2.0097" /> nirojaṃ niyūsaṃ kasaṭaṃ karissāmī’ti. Tato paṭṭhāya taṃ tādisaṃ karoti. Kiṃ karoti? Parissayaṃ upaneti, bhoge vināseti.</p>

<p rend="indent">‘‘Tattha dārakassa mātukucchiyaṃ nibbattakālato paṭṭhāya mātu assādo vā sukhaṃ vā na hoti, mātāpitūnaṃ pīḷāva uppajjati. Evaṃ parissayaṃ upaneti. Dārakassa pana mātukucchimhi nibbattakālato paṭṭhāya gehe bhogā udakaṃ patvā loṇaṃ viya rājādīnaṃ vasena nassanti, kumbhadohanadhenuyo <pb ed="M" n="2.0105" /> khīraṃ na denti, sūratā goṇā caṇḍā honti, kāṇā honti, khañjā honti, gomaṇḍale rogo patati, dāsādayo vacanaṃ na karonti, vāpitaṃ sassaṃ na jāyati, gehagataṃ gehe, araññagataṃ araññe nassati, anupubbena ghāsacchādanamattaṃ dullabhaṃ hoti, gabbhaparihāro na hoti, vijātakāle mātu thaññaṃ chijjati, dārako parihāraṃ alabhanto pīḷito nirojo niyūso kasaṭo hoti. Idaṃ upapīḷakakammaṃ nāma.</p>

<p rend="indent">‘‘Dīghāyukakammena pana nibbattassa upacchedakakammaṃ āgantvā āyuṃ chindati. Yathā hi puriso aṭṭhusabhagamanaṃ katvā saraṃ khipeyya, tamañño dhanuto muttamattaṃ muggarena paharitvā tattheva pāteyya, evaṃ dīghāyukakammena nibbattassa upacchedakakammaṃ āyuṃ chindati. Kiṃ karoti? Corānaṃ aṭaviṃ paveseti, vāḷamacchodakaṃ otāreti, aññataraṃ vā pana saparissayaṭhānaṃ upaneti. Idaṃ upacchedakakammaṃ nāma. ‘Upaghātaka’ntipi etasseva nāmaṃ. Paṭisandhinibbattakaṃ pana kammaṃ janakakammaṃ nāma. Appabhogakulādīsu nibbattassa bhogasampadādikaraṇena upatthambhakakammaṃ upatthambhakakammaṃ nāma.</p>

<p rend="indent">‘‘Parittakammenapi nibbattaṃ etaṃ pavatte pāṇātipātādiviratikammaṃ āgantvā atthato evaṃ vadati nāma ‘sacāhaṃ paṭhamataraṃ jāneyyaṃ, na te idha nibbattituṃ dadeyyaṃ, devalokeyeva taṃ nibbattāpeyyaṃ, hotu, tvaṃ yattha katthaci nibbatta, ahaṃ upatthambhakakammaṃ nāma upatthambhaṃ te karissāmī’ti upatthambhaṃ karoti. Kiṃ karoti? Parissayaṃ nāseti, bhoge uppādeti.</p>

<p rend="indent">‘‘Tattha dārakassa mātukucchiyaṃ nibbattakālato paṭṭhāya mātāpitūnaṃ sukhameva sātameva hoti. Yepi pakatiyā manussāmanussaparissayā honti, te sabbe apagacchanti <pb ed="V" n="2.0098" />. Evaṃ parissayaṃ nāseti. Dārakassa pana mātukucchimhi nibbattakālato paṭṭhāya gehe bhogānaṃ pamāṇaṃ na hoti, nidhikumbhiyo puratopi pacchatopi gehaṃ parivaṭṭamānā pavisanti. Mātāpitaro <pb ed="M" n="2.0106" /> parehi ṭhapitadhanassapi sammukhībhāvaṃ gacchanti, dhenuyo bahukhīrā honti, goṇā sukhasīlā honti, vappaṭṭhāne sassāni sampajjanti, vaḍḍhiyā vā sampayuttaṃ, tāvakālikaṃ vā dinnaṃ dhanaṃ acoditā sayameva āharitvā denti, dāsādayo subbacā honti, kammantā na parihāyanti, dārako gabbhato paṭṭhāya parihāraṃ labhati, komārikavejjā sannihitāva honti. Gahapatikule jāto seṭṭhiṭṭhānaṃ, amaccakulādīsu jāto senāpatiṭṭhānādīni labhati. Evaṃ bhoge uppādeti. So aparissayo sabhogo ciraṃ jīvati. Idaṃ upatthambhakakammaṃ nāma. Imesu catūsu purimāni dve akusalāneva, janakaṃ kusalampi akusalampi, upatthambhakaṃ kusalamevā’’ti.</p>

<p rend="bodytext">Ettha vibādhūpaghātā nāma kusalavipākamhi na yuttāti adhippāyena ‘‘dve akusalānevā’’ti vuttaṃ. Devadattādīnaṃ pana nāgādīnaṃ ito anuppadinnayāpanakapetānañca narakādīsu akusalavipākūpatthambhanūpapīḷanūpaghātakāni santīti catunnampi kusalākusalabhāvo na virujjhati. Evañca katvā yā bahūsu ānantariyesu katesu ekena gahitappaṭisandhikassa itaresaṃ tassa anubalappadāyitā vuttā, sāpi samatthitā hoti.</p>

<p rend="bodytext">Suttantapariyāyena ekādasa kammāni vibhajitvā idāni abhidhammapariyāpannaṃ dassento <hi rend="bold">‘‘atthekaccāni pāpakāni kammasamādānānī’’</hi>tiādinā <hi rend="bold">vibhaṅgapāḷiṃ</hi> (vibha. 810) dasseti. Tattha <hi rend="bold">gatisampattipaṭibāḷhānī</hi>ti gatisampattiyā paṭibāhitāni nivāritāni paṭisedhitāni. Sesapadesupi eseva nayo. Tattha ca <hi rend="bold">gatisampattī</hi>ti sampannagati devaloko ca manussaloko ca. <hi rend="bold">Gativipattī</hi>ti vipannagati cattāro apāyā. <hi rend="bold">Upadhisampattī</hi>ti attabhāvasamiddhi. <hi rend="bold">Upadhivipattī</hi>ti hīnaattabhāvatā. <hi rend="bold">Kālasampattī</hi>ti surājasumanussakālasaṅkhāto sampannakālo. <hi rend="bold">Kālavipattī</hi>ti durājadummanussakālasaṅkhāto vipannakālo. <hi rend="bold">Payogasampattī</hi>ti sammāpayogo. <hi rend="bold">Payogavipattī</hi>ti micchāpayogo.</p>

<p rend="bodytext">Idāni <pb ed="M" n="2.0107" /> yathāvuttapāḷiyā atthaṃ dassento <hi rend="bold">‘‘tatthā’’</hi>tiādimāha. Tattha <hi rend="bold">aniṭṭhārammaṇānubhavanārahe kamme vijjamāneyevā</hi>ti iminā aniṭṭhārammaṇānubhavananimmittakassa pāpakammassa sabbhāvaṃ dasseti. <hi rend="bold">Taṃ kamma</hi>nti taṃ pāpakaṃ kammaṃ. Ekaccassa hi aniṭṭhārammaṇānubhavananimittaṃ <pb ed="V" n="2.0099" /> bahupāpakammaṃ vijjamānampi gativipattiyaṃ ṭhitasseva vipaccati. Yadi pana so ekena kalyāṇakammena gatisampattiyaṃ devesu vā manussesu vā nibbatteyya, tādise ṭhāne akusalassa vāro natthi, ekantaṃ kusalassevāti taṃ kammaṃ gatisampattipaṭibāḷhaṃ na vipaccati. <hi rend="bold">Patibāhitaṃ hutvā</hi>ti bādhitaṃ hutvā. <hi rend="bold">Attabhāvasamiddhiya</hi>nti sarīrasampattiyaṃ. <hi rend="bold">Kiliṭṭhakammassā</hi>ti hatthimeṇḍaassabandhakagopālakādikammassa. <hi rend="bold">Palāyitabbayuttakāle</hi>ti hatthiādipaccatthikasamāgamakāle. <hi rend="bold">Lañjaṃ detī</hi>ti evaṃ me bādhataṃ paresaṃ vase na hotīti deti. <hi rend="bold">Corikayuttakāle</hi>ti pakkhabalādīnaṃ labbhamānakāle. <hi rend="bold">Antarakappe</hi>ti pariyosānappatte antarakappe.</p>

<p rend="bodytext">Abhidhammanayena soḷasa kammāni vibhajitvā <hi rend="bold">paṭisambhidāmaggapariyāyena</hi> (paṭi. ma. 1.234-235) dvādasa kammāni vibhajitvā dassetuṃ <hi rend="bold">‘‘aparānipī’’</hi>tiādimāha. Tattha atītabhavesu katassa kammassa atītabhavesuyeva vipakkavipākaṃ gahetvā ‘‘ahosi kammaṃ ahosi kammavipāko’’ti vuttanti āha <hi rend="bold">‘‘yaṃ kammaṃ atīte āyūhita’’</hi>ntiādi. <hi rend="bold">Vipākavāra</hi>nti vipaccanāvasaraṃ vipākavāraṃ. ‘‘Vipākavāraṃ labhatī’’ti iminā vuttamevatthaṃ <hi rend="bold">‘‘paṭisandhiṃ janesī’’</hi>tiādinā vibhāveti. Tattha <hi rend="bold">paṭisandhiṃ janesī</hi>ti iminā ca paṭisandhidāyakassa kammassa pavattivipākadāyitāpi vuttā hoti. Pavattivipākasseva pana dāyakaṃ rūpajanakasīsena vadati. Tasseva atītassa kammassa diṭṭhadhammavedanīyassa upapajjavedanīyassa ca paccayavekallena atītabhavesuyeva avipakkavipākañca, atīteyeva parinibbutassa diṭṭhadhammavedanīyaupapajjavedanīyaaparapariyāyavedanīyassa kammassa avipakkavipākañca gahetvā ‘‘ahosi kammaṃ nāhosi kammavipāko’’tipi vuttanti āha <hi rend="bold">‘‘yaṃ pana vipākavāraṃ na labhī’’</hi>tiādi.</p>

<p rend="bodytext">Atītasseva kammassa avipakkavipākassa paccuppannabhave paccayasampattiyā vipaccamānaṃ vipākaṃ gahetvā ‘‘ahosi kammaṃ atthi kammavipāko’’ti vuttanti āha <hi rend="bold">‘‘yaṃ pana atīte āyūhita’’</hi>ntiādimāha. Atītasseva kammassa <pb ed="M" n="2.0108" /> atikkantavipākakālassa ca paccuppannabhave parinibbāyantassa ca avipaccamānavipākaṃ gahetvā ‘‘ahosi kammaṃ natthi kammavipāko’’ti vuttanti āha <hi rend="bold">‘‘aladdhavipākavāra’’</hi>ntiādi. Atītasseva kammassa vipākārahassa avipakkavipākassa anāgatabhave paccayasampattiyā vipaccitabbaṃ vipākaṃ gahetvā ‘‘ahosi kammaṃ bhavissati kammavipāko’’ti vuttanti dassento <hi rend="bold">‘‘yaṃ pana atīte āyūhita’’</hi>ntiādimāha. Atītasseva kammassa atikkantavipākakālassa ca anāgatabhave parinibbāyitabbassa avipaccitabbavipākañca gahetvā ‘‘ahosi kammaṃ na bhavissati kammavipāko’’ti <pb ed="V" n="2.0100" /> vuttanti āha <hi rend="bold">‘‘yaṃ anāgate vipākavāraṃ na labhissatī’’</hi>tiādi. Evaṃ tāva atītakammaṃ atītapaccuppannānāgatavipākāvipākavasena chadhā dassitaṃ.</p>

<p rend="bodytext">Idāni paccuppannabhave katassa diṭṭhadhammavedanīyassa idheva vipaccamānaṃ vipākaṃ gahetvā ‘‘atthi kammaṃ atthi kammavipāko’’ti vuttanti dassento <hi rend="bold">‘‘yaṃ pana etarahi āyūhita’’</hi>ntiādimāha. <hi rend="bold">Yaṃ pana etarahi vipākavāraṃ na labhatī</hi>tiādinā tasseva paccuppannassa kammassa paccayavekallena idha avipaccamānañca diṭṭheva dhamme parinibbāyantassa idha avipaccamānañca vipākaṃ gahetvā ‘‘atthi kammaṃ natthi kammavipāko’’ti vuttanti dasseti. Paccuppannasseva kammassa upapajjavedanīyassa aparapariyāyavedanīyassa ca anāgatabhave vipaccitabbavipākaṃ gahetvā ‘‘atthi kammaṃ bhavissati kammavipāko’’ti vuttanti āha <hi rend="bold">‘‘yaṃ pana etarahi āyūhitaṃ anāgate vipākavāraṃ labhissatī’’</hi>tiādi. Paccuppannasseva kammassa upapajjavedanīyassa paccayavekallena anāgatabhave avipaccitabbañca anāgatabhave parinibbāyitabbassa aparapariyāyavedanīyassa avipaccitabbañca vipākaṃ gahetvā ‘‘atthi kammaṃ na bhavissati kammavipāko’’ti vuttanti āha <hi rend="bold">‘‘yaṃ pana vipākavāraṃ na labhissatī’’</hi>tiādi.</p>

<p rend="bodytext">Evañca paccuppannakammaṃ paccuppannānāgatavipākāvipākavasena catudhā dassetvā idāni anāgatabhave katassa kammassa anāgate vipaccitabbavipākaṃ gahetvā ‘‘bhavissati kammaṃ bhavissati kammavipāko’’ti vuttanti dassento <hi rend="bold">‘‘yaṃ panānāgate āyūhissatī’’</hi>tiādimāha. Tasseva anāgatassa kammassa paccayavekallena avipaccitabbañca anāgatabhave parinibbāyitabbassa avipaccitabbañca vipākaṃ gahetvā ‘‘bhavissati kammaṃ na bhavissati kammavipāko’’ti vuttanti āha <hi rend="bold">‘‘yaṃ pana vipākavāraṃ na labhissatī’’</hi>tiādi <pb ed="M" n="2.0109" />. Evaṃ anāgatakammaṃ anāgatavipākāvipākavasena dvidhā dassitaṃ. <hi rend="bold">Eva</hi>ntiādinā yathāvuttadvādasakammāni nigameti.</p>

<p rend="bodytext">Idāni sabbesu yathāvuttappabhedesu kammesu yāni abhidhammanayena vibhattāni soḷasa kammāni, yāni ca paṭisambhidāmaggapariyāyena vibhattāni dvādasa kammāni, tāni sabbāni suttantikapariyāyena vibhattesu ekādasavidhesuyeva kammesu antogadhāni, tāni ca diṭṭhadhammavedanīyaupapajjavedanīyaaparapariyāyavedanīyesu tīsuyeva antogadhānīti dassento <hi rend="bold">‘‘iti imāni cevā’’</hi>tiādimāha. Tattha <hi rend="bold">attano ṭhānā osakkitvā</hi>ti attano yathāvuttadvādasasoḷasappabhedasaṅkhātaṭṭhānato parihāpetvā, taṃ taṃ pabhedaṃ hitvāti vuttaṃ hoti. <hi rend="bold">Ekādasa kammāniyeva</hi><pb ed="V" n="2.0101" /><hi rend="bold">bhavantī</hi>ti taṃsabhāvānaṃyeva kammānaṃ dvādasadhā soḷasadhā ca vibhajitvā vuttattā evamāha. Yasmā ekādasadhā vuttakammāni diṭṭhadhammavedanīyāni vā siyuṃ upapajjavedanīyāni vā aparapariyāyavedanīyāni vā, tasmā vuttaṃ <hi rend="bold">‘‘tīṇiyeva kammāni hontī’’</hi>ti.</p>

<p rend="bodytext"><hi rend="bold">Tesaṃ saṅkamanaṃ natthī</hi>ti tesaṃ diṭṭhadhammavedanīyādīnaṃ saṅkamanaṃ natthi, saṅkamanaṃ upapajjavedanīyādibhāvāpatti. Tenāha <hi rend="bold">‘‘yathāṭhāneyeva tiṭṭhantī’’</hi>ti, attano diṭṭhadhammavedanīyādiṭṭhāneyeva tiṭṭhantīti attho. Diṭṭhadhammavedanīyameva hi paṭhamajavanacetanā, upapajjavedanīyameva sattamajavanacetanā, majjhe pañca aparapariyāyavedanīyamevāti natthi tesaṃ aññamaññaṃ saṅgaho, tasmā attano attano diṭṭhadhammavedanīyādisabhāveyeva tiṭṭhanti. Teneva bhagavatā – ‘‘diṭṭhe vā dhamme, upapajja vā, apare vā pariyāye’’ti tayo vikappā dassitā. Tenevāha <hi rend="bold">‘‘diṭṭhadhammavedanīyaṃ kamma’’</hi>ntiādi. Tattha <hi rend="bold">‘‘diṭṭhe vā dhamme’’</hi>ti <hi rend="bold">satthā na vadeyyā</hi>ti asati niyāme na vadeyya. Yasmā pana tesaṃ saṅkamanaṃ natthi, niyatasabhāvā hi tāni, tasmā satthā ‘‘diṭṭhe vā dhamme’’tiādimavoca.</p>

<p rend="bodytext"><hi rend="bold">Sukkapakkhe</hi>ti ‘‘alobho nidānaṃ kammānaṃ samudayāyā’’tiādinā āgate kusalapakkhe. <hi rend="bold">Niruddhe</hi>ti ariyamaggādhigamena anuppādanirodhena niruddhe. <hi rend="bold">Tālavatthu viya kata</hi>nti yathā tāle chinne ṭhitaṭṭhāne kiñci na hoti, evaṃ kamme pahīne kiñci na hotīti attho. <hi rend="bold">Tālavatthū</hi>ti vā matthakacchinno tālo vutto pattaphalamakulasūciādīnaṃ abhāvato. Tato eva so <hi rend="bold">aviruḷhidhammo</hi>. Evaṃ pahīnakammo sattasantāno. Tenāha <pb ed="M" n="2.0110" /><hi rend="bold">‘‘matthakacchinnatālo viyā’’</hi>ti. <hi rend="bold">Anuabhāvaṃ kataṃ</hi> pacchato dhammappavattiyā abhāvato. Tenāha <hi rend="bold">‘‘yathā’’</hi>tiādi. <hi rend="bold">Appavattikatakālo viyā</hi>ti bījānaṃ sabbaso appavattiyā katakālo viya. <hi rend="bold">Chinnamūlakāna</hi>nti kilesamūlassa sabbaso chinnattā chinnamūlakānaṃ. Kilesā hi khandhānaṃ mūlāni.</p>

<p rend="bodytext"><hi rend="bold">Vedanīya</hi>nti veditabbaṃ. <hi rend="bold">Aññaṃ vatthu natthī</hi>ti aññaṃ adhiṭṭhānaṃ natthi. Sugatisaññitāpi heṭṭhimantena saṅkhāradukkhato anapagatattā duggatiyo evāti vuttaṃ ‘‘sabbā duggatiyo’’ti, evaṃ vā ettha attho daṭṭhabbo. Lobho etassa kāraṇabhūto atthīti <hi rend="bold">lobhaṃ,</hi> lobhanimittaṃ kammaṃ. Tathā <hi rend="bold">dosa</hi>nti etthāpi. Tenāha <hi rend="bold">‘‘lobhadosasīsena lobhajañca dosajañca kammameva niddiṭṭha’’</hi>nti. <hi rend="bold">Vaṭṭavivaṭṭa</hi>nti vaṭṭañca vivaṭṭañca.</p>

<p rend="centre">Nidānasuttavaṇṇanā niṭṭhitā.</p>

<p rend="title">5. Hatthakasuttavaṇṇanā</p>

<p rend="bodytext" n="35"><hi rend="paranum">35</hi><hi rend="dot">.</hi> Pañcame <pb ed="V" n="2.0102" /><hi rend="bold">āḷaviya</hi>nti āḷaviraṭṭhe, na āḷavinagare. Tenāha <hi rend="bold">‘‘āḷaviyanti āḷaviraṭṭhe’’</hi>ti. <hi rend="bold">Athā</hi>ti avicchedatthe nipāto. Tattha bhagavato nisajjāya avicchinnāya evāti attho. Tenāha <hi rend="bold">‘‘eva’’</hi>ntiādi. <hi rend="bold">Hatthato hatthaṃ gatattā</hi>ti āḷavakassa yakkhassa hatthato sammāsambuddhassa hatthaṃ, tato rājapurisānaṃ hatthaṃ gatattā.</p>

<p rend="bodytext"><hi rend="bold">Māghassā</hi>ti māghamāsassa. Evaṃ <hi rend="bold">phaggunassā</hi>ti etthāpi. <hi rend="bold">Khurantarehi kaddamo uggantvā tiṭṭhatī</hi>ti kaddamo khurantarehi uggantvā tiṭṭhati. <hi rend="bold">Catūhi disāhi vāyanto vāto verambhoti vuccati</hi> verambhavātasadisattā.</p>

<p rend="bodytext"><hi rend="bold">Pañcadvārakāya</hi>nti pañcadvārānusārena pavattaṃ viññāṇakāyaṃ. <hi rend="bold">Khobhayamānā</hi>ti kilesakhobhavasena khobhayamānā cittaṃ saṅkhobhaṃ karontā. <hi rend="bold">Cetasikā</hi>ti manodvārikacittasannissitā. Tenāha <hi rend="bold">‘‘manodvāraṃ khobhayamānā’’</hi>ti. <hi rend="bold">So rāgo</hi>ti taṃsadiso rāgo. Bhavati hi taṃsadise tabbohāro yathā ‘‘sā eva tittirikā, tāni eva osadhānī’’ti. Yādiso hi ekassa puggalassa uppajjanakarāgo, tādiso eva tato aññassa rāgabhāvasāmaññato. Tena vuttaṃ <hi rend="bold">‘‘tathārūpo</hi><pb ed="M" n="2.0111" /><hi rend="bold">rāgo’’</hi>tiādi. Icchitālābhena rajanīyesu vā niruddhesu vatthūsu domanassuppattiyā dosapariḷāhānaṃ sambhavo veditabbo.</p>

<p rend="bodytext"><hi rend="bold">Na limpati</hi> anupalittacittattā. <hi rend="bold">Sītibhūto</hi> nibbutasabbapariḷāhattā. <hi rend="bold">Āsattiyo vuccanti taṇhāyo</hi> tattha tattha āsañjanaṭṭhena. <hi rend="bold">Daratha</hi>nti pariḷāhajātaṃ. <hi rend="bold">Cetaso</hi>ti sāmivacanaṃ.</p>

<p rend="centre">Hatthakasuttavaṇṇanā niṭṭhitā.</p>

<p rend="title">6. Devadūtasuttavaṇṇanā</p>

<p rend="bodytext" n="36"><hi rend="paranum">36</hi><hi rend="dot">.</hi> Chaṭṭhe <hi rend="bold">devadūtānī</hi>ti liṅgavipallāsaṃ katvā vuttanti āha <hi rend="bold">‘‘devadūtā’’</hi>ti, ubhayaliṅgaṃ vā etaṃ padaṃ, tasmā napuṃsakaliṅgavasena pāḷiyaṃ vuttassa pulliṅgavasena atthadassanaṃ kataṃ. <hi rend="bold">Devoti maccū</hi>ti abhibhavanaṭṭhena sattānaṃ attano vase vattāpanato maccurājā ‘‘devo’’ti vuccati. Yathā hi devo pakatisatte abhibhavati, evaṃ maccu sabbasatte abhibhavati, tasmā devo <pb ed="V" n="2.0103" /> viyāti devo. <hi rend="bold">‘‘Tassa dūtā’’</hi>ti vatvā idānissa dūte tesaṃ dūtabhāvañca vibhāvetuṃ <hi rend="bold">‘‘jiṇṇabyādhimatā hī’’</hi>tiādi vuttaṃ. Tena codanatthena devassa dūtā viyāti devadūtāti dasseti. ‘‘Ahaṃ asukaṃ pamaddituṃ āgamissāmi, tuvaṃ tassa kese gahetvā mā vissajjehī’’ti maccudevassa āṇākarā dūtā viyāti hi dūtāti vuccanti.</p>

<p rend="bodytext">Idāni saddhātabbaṭṭhena devā viya dūtāti devadūtāti dassento <hi rend="bold">‘‘devā viya dūtā’’</hi>tiādimāha. Tattha <hi rend="bold">alaṅkatappaṭiyattāyā</hi>ti idaṃ attano dibbānubhāvaṃ āvikatvā ṭhitāyāti dassanatthaṃ vuttaṃ. <hi rend="bold">Devatāya byākaraṇasadisameva hoti</hi> na cirasseva jarābyādhimaraṇassa sambhavato. <hi rend="bold">Visuddhidevāna</hi>nti khīṇāsavabrahmānaṃ. Te hi carimabhave bodhisattānaṃ jiṇṇādibhedaṃ dassenti, tasmā antimabhavikabodhisattānaṃ visuddhidevehi upaṭṭhāpitabhāvaṃ upādāya tadaññesampi tehi anupaṭṭhāpitānampi tathā voharitabbatā pariyāyasiddhāti veditabbā. <hi rend="bold">Disvāvā</hi>ti <pb ed="M" n="2.0112" /> visuddhidevehi dassite disvāva. Tatoyeva hi te visuddhidevānaṃ dūtā vuttā.</p>

<p rend="bodytext"><hi rend="bold">Kasmā āraddha</hi>nti kevalaṃ devadūte eva sarūpato adassetvāti adhippāyo. Devānaṃ dūtānaṃ dassanūpāyattā tathā vuttanti dassento <hi rend="bold">‘‘devadūtā…pe… samanuyuñjatī’’</hi>ti āha. Tattha <hi rend="bold">devadūtā…pe… dassanattha</hi>nti devadūtānaṃ anuyuñjanaṭṭhānūpagassa kammassa dassanatthaṃ.</p>

<p rend="bodytext"><hi rend="bold">Ekacce therā</hi>ti andhakādike viññāṇavādino ca sandhāya vadati. Nerayike niraye pālenti tato niggantuṃ appadānavasena rakkhantīti <hi rend="bold">nirayapālā</hi>. Atha vā nirayapālatāya nerayikānaṃ nirayadukkhena pariyonaddhāya alaṃ samatthāti <hi rend="bold">nirayapālā. Ta</hi>nti ‘‘natthi nirayapālā’’ti vacanaṃ. <hi rend="bold">Paṭisedhitamevā</hi>ti ‘‘atthi nirayesu nirayapālā atthi ca kāraṇikā’’tiādinā nayena <hi rend="bold">abhidhamme</hi> (kathā. 866) paṭisedhitameva. Yadi nirayapālā nāma na siyuṃ, kammakāraṇāpi na bhaveyya. Sati hi kāraṇike kammakāraṇāya bhavitabbanti adhippāyo. Tenāha <hi rend="bold">‘‘yathā hī’’</hi>tiādi. Etthāha – ‘‘kiṃ panete nirayapālā nerayikā, udāhu anerayikā’’ti. Kiñcettha – yadi tāva nerayikā nirayasaṃvattaniyena kammena nibbattā, sayampi nirayadukkhaṃ paccanubhaveyyuṃ, tathā sati aññesaṃ nerayikānaṃ ghātanāya asamatthā siyuṃ, ‘‘ime nerayikā ime nirayapālā’’ti vavatthānañca na siyā. Ye ca ye ghātenti, tehi samānarūpabalappamāṇehi itaresaṃ bhayasantāsā na siyuṃ. Atha anerayikā, nesaṃ tattha kathaṃ sambhavoti? Vuccate – anerayikā nirayapālā anirayagatisaṃvattaniyakammanibbattito. Nirayūpapattisaṃvattaniyakammato <pb ed="V" n="2.0104" /> hi aññeneva kammunā te nibbattanti rakkhasajātikattā. Tathā hi vadanti sabbatthivādino –</p>

<p rend="gatha1">‘‘Kodhā kurūrakammantā, pāpābhirucino tathā;</p>

<p rend="gathalast">Dukkhitesu ca nandanti, jāyanti yamarakkhasā’’ti.</p>

<p rend="bodytext">Tattha yadeke vadanti ‘‘yātanādukkhaṃ paṭisaṃvedeyyuṃ, atha vā aññamaññaṃ ghāteyyu’’ntiādi, tayidaṃ asāraṃ nirayapālānaṃ nerayikabhāvasseva <pb ed="M" n="2.0113" /> abhāvato. Yadipi anerayikā nirayapālā, ayomayāya pana ādittāya sampajjalitāya sajotibhūtāya nirayabhūmiyā parikkamamānā kathaṃ dāhadukkhaṃ nānubhavantīti? Kammānubhāvato. Yathā hi iddhimanto cetovasippattā mahāmoggallānādayo nerayike anukampantā iddhibalena nirayabhūmiṃ upagatā dāhadukkhena na bādhīyanti, evaṃ sampadamidaṃ daṭṭhabbaṃ.</p>

<p rend="bodytext">Iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato. Tathārūpena hi kammunā te nibbattā yathā nirayadukkhena abādhitā eva hutvā nerayike ghātenti, na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesupi vibhattasabhāvattā. Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ, ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti ‘‘natthi kammavasena tejasā parūpatāpana’’ntiādi, tadapāhataṃ hoti. Yaṃ pana vadanti ‘‘anerayikānaṃ tesaṃ kathaṃ tattha sambhavo’’ti niraye nerayikānaṃ yātanāsabbhāvabhāvato. Nerayikasattayātanāyoggañhi attabhāvaṃ nibbattentaṃ kammaṃ tādisanikanti vināmitaṃ nirayaṭṭhāne eva nibbatteti. Te hi nerayikehi adhikatarabalārohapariṇāhā ativiya bhayānakadassanā kurūratarapayogā ca honti. Eteneva tattha nerayikānaṃ vibādhakakākasunakhādīnampi nibbattiyā atthibhāvo saṃvaṇṇitoti daṭṭhabbo.</p>

<p rend="bodytext">Kathamaññagatikehi aññagatikabādhananti ca na vattabbaṃ aññatthāpi tathā dassanato. Yaṃ paneke vadanti ‘‘asattasabhāvā eva niraye nirayapālā niraye sunakhādayo cā’’ti, tampetesaṃ matimattaṃ aññattha tathā adassanato. Na hi kāci atthi tādisī dhammappavatti, yā asattasabhāvā, sampatisattehi appayojitā ca atthakiccaṃ sādhentī diṭṭhapubbā. Petānaṃ pānīyanivārakānaṃ daṇḍādihatthānañca purisānaṃ sabbhāve asattabhāve ca visesakāraṇaṃ natthīti tādisānaṃ <pb ed="V" n="2.0105" /> sabbhāve kiṃ pāpakānaṃ vattabbaṃ. Supinopaghātopi atthakiccasamatthatāya appamāṇaṃ dassanādimattenapi <pb ed="M" n="2.0114" /> tadatthasiddhito. Tathā hi supine āhārūpabhogādinā na atthasiddhi, iddhinimmānarūpaṃ panettha laddhaparihāraṃ iddhivisayassa acinteyyabhāvato. Idhāpi kammavipākassa acinteyyabhāvatoti ce? Taṃ na, asiddhattā. Nerayikānaṃ kammavipāko nirayapālāti siddhamettaṃ, vuttanayena pāḷito ca tesaṃ sattabhāvo eva siddho. Sakkā hi vattuṃ sattasaṅkhātā nirayapālasaññitā dhammappavatti sābhisandhikaparūpaghāti atthakiccasabbhāvato ojāhārādi rakkhasasantati viya. Abhisandhipubbakatā cettha na sakkā paṭikkhipituṃ tathā tathā abhisandhiyā ghātanato. Tato eva na saṅghātapabbatehi anekantikatā. Ye pana vadanti ‘‘bhūtavisesā eva te vaṇṇasaṇṭhānādivisesavanto bheravākārā narakapālāti samaññaṃ labhantī’’ti, tadasiddhaṃ ujukameva pāḷiyaṃ ‘‘atthi niraye nirayapālā’’ti vādassa patiṭṭhāpitattā.</p>

<p rend="bodytext">Apica yathā ariyavinaye narakapālānaṃ bhūtamattatā asiddhā, tathā paññattimattavādinopi bhūtamattatā asiddhā sabbaso rūpadhammānaṃ atthibhāvasseva appaṭijānanato. Na hi tassa bhūtāni nāma paramatthato santi. Yadi paramatthaṃ gahetvā voharati, atha kasmā cakkhurūpādīni paṭikkhipatīti? Tiṭṭhatesā anavaṭṭhitatakkānaṃ appahīnavipallāsānaṃ vādavīmaṃsā. Evaṃ attheva niraye nirayapālāti niṭṭhamettha gantabbaṃ. Sati ca nesaṃ sabbhāve asatipi bāhire visaye narake viya desādiniyamo hotīti vādo na sijjhati, sati eva pana bāhire visaye desādiniyamoti daṭṭhabbaṃ.</p>

<p rend="bodytext">Devadūtasarāpanavasena satte yathūpacite puññakamme yameti niyametīti yamo. Tassa yamassa vemānikapetānaṃ rājabhāvato rañño. Tenāha <hi rend="bold">‘‘yamarājā nāma vemānikapetarājā’’</hi>ti. <hi rend="bold">Kammavipāka</hi>nti akusalakammavipākaṃ. Vemānikapetā hi kaṇhasukkavasena missakaṃ kammaṃ katvā vinipātikadevatā viya sukkena kammunā paṭisandhiṃ gaṇhanti. Tathā hi maggaphalabhāginopi honti, pavattiyaṃ pana kammānurūpaṃ kadāci puññaphalaṃ, kadāci apuññaphalaṃ paccanubhavanti. Yesaṃ pana ariyamaggo uppajjati, tesaṃ maggādhigamato paṭṭhāya puññaphalameva uppajjatīti daṭṭhabbaṃ. Apuññaphalaṃ pubbe viya kaṭukaṃ na hoti, manussattabhāve ṭhitānaṃ <pb ed="M" n="2.0115" /> viya mudukameva hotīti apare. <hi rend="bold">Dhammiko rājā</hi>ti ettha tassa dhammikabhāvo dhammadevaputtassa viya uppattiniyato dhammatāvasena veditabbo. <hi rend="bold">Dvāresū</hi>ti avīcimahānarakassa catūsu dvāresu. <hi rend="bold">Khīṇāsavā brāhmaṇā nāma</hi> ukkaṭṭhaniddesena.</p>

<p rend="bodytext"><hi rend="bold">Anuyogavatta</hi>nti <pb ed="V" n="2.0106" /> anuyoge kate vattitabbavattaṃ. <hi rend="bold">Āropento</hi>ti kārāpento, attano pucchaṃ uddissa paṭivacanaṃ dāpento pucchati. Parassa hi adhippāyaṃ ñātuṃ icchanto tadupagaṃ payogaṃ karonto pucchati nāma. <hi rend="bold">Laddhi</hi>nti gāhaṃ. <hi rend="bold">Patiṭṭhāpento</hi>ti tattha niccakālaṃ kārāpento. <hi rend="bold">Kāraṇaṃ pucchanto</hi>ti yuttiṃ pucchanto. <hi rend="bold">Samanubhāsatī</hi>ti yathānuyuttamatthaṃ vibhūtaṃ katvā katheti.</p>

<p rend="bodytext"><hi rend="bold">Jiṇṇa</hi>nti jarāpattiyā jiṇṇaṃ. Ekacco daharakālato paṭṭhāya paṇḍurogādinā abhibhūtakāyatāya jiṇṇasadiso hoti, ayaṃ na tathā jarāpattiyā jiṇṇoti dasseti. <hi rend="bold">Gopānasī viya vaṅka</hi>nti vaṅkagopānasī viya vaṅkaṃ. Na hi vaṅkabhāvassa nidassanatthaṃ avaṅkagopānasī gayhati. <hi rend="bold">Bhagga</hi>nti bhaggasarīraṃ kaṭiyaṃ bhaggakāyattā. Tenāha <hi rend="bold">‘‘imināpissa vaṅkabhāvameva dīpetī’’</hi>ti. <hi rend="bold">Daṇḍapaṭisaraṇa</hi>nti ṭhānagamanesu daṇḍo paṭisaraṇaṃ etassāti daṇḍapaṭisaraṇaṃ tena vinā vattituṃ asamatthattā. Tenāha <hi rend="bold">‘‘daṇḍadutiya’’</hi>nti. <hi rend="bold">Jarātura</hi>nti jarāya patthatasaṃkilantakāyaṃ. Sabbaso kimihataṃ viya mahākhallāṭaṃ sīsamassāti <hi rend="bold">mahākhallāṭasīsaṃ. Sañjātavali</hi>nti samantato jātavalikaṃ. <hi rend="bold">Jarādhammo</hi>ti jarāpakatiko. Tenāha <hi rend="bold">‘‘jarāsabhāvo’’</hi>ti. Sabhāvo ca nāma tejodhātuyā uṇhatā viya na kadāci vigacchatīti āha <hi rend="bold">‘‘aparimutto jarāyā’’</hi>tiādi.</p>

<p rend="bodytext"><hi rend="bold">Atthato evaṃ vadati nāma,</hi> vācāya avadantopi atthāpattito evaṃ vadanto viya hoti viññūnanti attho. <hi rend="bold">Taruṇo ahosiṃ</hi> yobbanena samannāgato. Ūrūnaṃ balaṃ etassa atthīti <hi rend="bold">ūrubalī</hi>. Tena dūrepi gamanāgamanalaṅghanādisamatthataṃ dasseti, <hi rend="bold">bāhubalī</hi>ti pana iminā hatthehi kātabbakiccasamatthataṃ, <hi rend="bold">java</hi>ggahaṇena vegasā pavattisamatthataṃ. <hi rend="bold">Antarahitā</hi>ti naṭṭhā. Ettha ca <hi rend="bold">na kho panāha</hi>ntiādi jarāya devadūtabhāvadassanaṃ. Tenāha <hi rend="bold">‘‘tenesa devadūto nāma jāto’’</hi>ti. Ābādhassa <pb ed="M" n="2.0116" /> atthitāya <hi rend="bold">ābādhikaṃ</hi>. Vividhaṃ dukkhaṃ ādahatīti byādhi, visesena vā ādhiyati etenāti byādhi, byādhi saṃjāto etassāti <hi rend="bold">byādhitaṃ</hi>. Esa nayo <hi rend="bold">dukkhita</hi>nti etthāpi.</p>

<p rend="bodytext"><hi rend="bold">Dutiyaṃ devadūta</hi>nti etthāpi vuttanayeneva attho veditabbo. <hi rend="bold">Byādhinā abhihato</hi>ti byādhinā bādhito, upaddutoti attho.</p>

<p rend="bodytext"><hi rend="bold">Viparibhinnavaṇṇo</hi>ti viparibhinnanīlavaṇṇo. Tañhi yattha yattha gahitapubbakaṃ, tattha tattha paṇḍuvaṇṇaṃ, maṃsussadaṭṭhāne rattavaṇṇaṃ, yebhuyyena ca nīlasāṭakapārutaṃ viya hoti. Tena vuttaṃ ‘‘viparibhinnanīlavaṇṇo’’ti.</p>

<p rend="bodytext"><hi rend="bold">‘‘Ko</hi><pb ed="V" n="2.0107" /><hi rend="bold">labhati, ko na labhatī’’</hi>ti nirayupagasseva vasenāyaṃ vicāraṇāti <hi rend="bold">‘‘yena tāva bahu pāpaṃ kata’’</hi>ntiādi āraddhaṃ. <hi rend="bold">Bahu pāpaṃ kata</hi>nti bahuso pāpaṃ kataṃ. Tena pāpassa bahulīkaraṇamāha. <hi rend="bold">Bahū</hi>ti vā mahantaṃ. Mahatthopi hi bahusaddo dissati ‘‘bahu vata kataṃ assā’’tiādīsu, garukanti vuttaṃ hoti. So garukaṃ bahulaṃ vā pāpaṃ katvā ṭhito niraye nibbattatiyeva, na yamapurisehi yamassa santikaṃ nīyatīti. <hi rend="bold">Paritta</hi>nti pamāṇaparittatāya kālaparittatāya ca parittaṃ. Purimasmiṃ atthe agarūti attho, dutiyasmiṃ abahulanti. Yathāvuttamatthaṃ upamāya vibhāvetuṃ <hi rend="bold">‘‘yathā hī’’</hi>tiādi vuttaṃ. <hi rend="bold">Kattabbameva karontī</hi>ti daṇḍameva karonti. <hi rend="bold">Anuvijjitvā</hi>ti vīmaṃsitvā. <hi rend="bold">Vinicchayaṭṭhāna</hi>nti aṭṭakaraṇaṭṭhānaṃ. <hi rend="bold">Parittapāpakammā</hi>ti dubbalapāpakammā. <hi rend="bold">Attano dhammatāyā</hi>ti parehi asāriyamānepi attano dhammatāya saranti. Te hi pāpakammassa dubbalabhāvato katūpacitassa ca okāsārahakusalakammassa balavabhāvato attano dhammatāyapi saranti. <hi rend="bold">Sāriyamānāpī</hi>ti ‘‘idaṃ nāma tayā kataṃ puññakamma’’nti parehi sāriyamānāpi.</p>

<p rend="bodytext"><hi rend="bold">Ākāsacetiya</hi>nti girisikhare abbhokāse vivaṭaṅgaṇe katacetiyaṃ. <hi rend="bold">Rattapaṭenā</hi>ti rattavaṇṇena paṭena <hi rend="bold">pūjesi</hi> paṭākaṃ katvā. <hi rend="bold">Aggijālasadda</hi>nti paṭapaṭāyantaṃ narake aggijālasaddaṃ sutvāva. <hi rend="bold">Attanā pūjitapaṭaṃ anussarī</hi>ti tadā paṭākāya vātappahārasadde nimittassa gahitattā ‘‘mayā tadā ākāsacetiye pūjitarattapaṭasaddo viyā’’ti attanā pūjitapaṭaṃ anussari.</p>

<p rend="bodytext"><hi rend="bold">Sumanapupphakumbhenā</hi>ti <pb ed="M" n="2.0117" /> kumbhaparimāṇena sumanapuppharāsinā. ‘‘Dasādhikaṃ nāḷisahassakumbha’’nti keci, ‘‘pañcaambaṇa’’nti apare. <hi rend="bold">Tīhipi</hi><hi rend="bold">na sarati</hi> balavato pāpakammena byāmohito. <hi rend="bold">Tuṇhī ahosī</hi>ti ‘‘kammāraho aya’’nti tattha paṭikāraṃ apassanto tuṇhī ahosi.</p>

<p rend="bodytext"><hi rend="bold">Ekapakkhacchadanamattāhī</hi>ti majjhimappamāṇassa gehassa ekacchadanappamāṇehi. <hi rend="bold">Suttāhataṃ karitvā</hi>ti kāḷasuttaṃ pātetvā. Yathā ratho sabbaso pajjalito hoti ayomayo, evaṃ yugādayopissa pajjalitā sajotibhūtā eva hontīti āha <hi rend="bold">‘‘saddhiṃ…pe… rathe yojetvā’’</hi>ti. <hi rend="bold">Mahākūṭāgārappamāṇa</hi>nti sattabhūmakamahākūṭāgārappamāṇaṃ.</p>

<p rend="bodytext"><hi rend="bold">Vibhatto</hi>ti sattānaṃ sādhāraṇena pāpakammunā vibhatto. <hi rend="bold">Hīnaṃ kāya</hi>nti hīnaṃ sattanikāyaṃ, hīnaṃ vā attabhāvaṃ. <hi rend="bold">Upādāne</hi>ti catubbidhe upādāne. Atthato pana taṇhādiṭṭhiggāhoti āha <hi rend="bold">‘‘taṇhādiṭṭhiggahaṇe’’</hi>ti <pb ed="V" n="2.0108" />. Sambhavati jarāmaraṇaṃ etenāti <hi rend="bold">sambhavo,</hi> upādānanti āha <hi rend="bold">‘‘jātiyā ca maraṇassa cha kāraṇabhūte’’</hi>ti. <hi rend="bold">Anupādā</hi>ti anupādāya. Tenāha <hi rend="bold">‘‘anupādiyitvā’’</hi>ti. <hi rend="bold">Sakalavaṭṭadukkhaṃ atikkantā</hi>ti carimacittanirodhena vaṭṭadukkhassa kilesānampi asambhavato sabbaṃ vaṭṭadukkhaṃ atikkantā.</p>

<p rend="centre">Devadūtasuttavaṇṇanā niṭṭhitā.</p>

<p rend="title">7. Catumahārājasuttavaṇṇanā</p>

<p rend="bodytext" n="37"><hi rend="paranum">37</hi><hi rend="dot">.</hi> Sattame amā saha vattanti tasmiṃ tasmiṃ kicceti <hi rend="bold">amaccā,</hi> sahitā. Parisati bhavāti <hi rend="bold">pārisajjā,</hi> parivāraṭṭhāniyā parisāpariyāpannā. Tenāha <hi rend="bold">‘‘paricārikadevatā’’</hi>ti. <hi rend="bold">Tātā</hi>ti ālapanaṃ. <hi rend="bold">Eva</hi>nti ‘‘kacci bahū manussā’’tiādinā vuttākārena. <hi rend="bold">Aṭṭha vāre</hi>ti ekasmiṃ aḍḍhamāse catukkhattuṃ tathā itarasminti evaṃ aṭṭha vāre. <hi rend="bold">Adhiṭṭhahantī</hi>ti adhitiṭṭhanti. <hi rend="bold">Paṭijāgarontī</hi>ti paṭi paṭi jāgaronti. Puññaṃ karontā hi sattā jāgaronti nāma kātabbakiccappasutattā, itare pana supanti nāma sahitaparahitavimuttattā. Cātuddasiuposathassa anugamanaṃ viya pannarasiuposathassa paccuggamanaṃ na labbhati divasābhāvato.</p>

<p rend="bodytext"><hi rend="bold">Tato</hi>ti <pb ed="M" n="2.0118" /> tato tato. <hi rend="bold">Taṃ upanissāyā</hi>ti tā tā gāmanigamarājadhāniyo upanissāya. <hi rend="bold">Adhivatthā</hi>ti ārāmavanarukkhādīsu adhivatthā devatā. <hi rend="bold">Te</hi>ti te devā. <hi rend="bold">Sandhāya kathetī</hi>ti bhagavā katheti. <hi rend="bold">Vutta</hi>nti aṭṭhakathāyaṃ vuttaṃ.</p>

<p rend="bodytext">Niccaṃ nibaddhaṃ uposatho saṃvacchare saṃvacchare paṭi paṭi haritabbato pavattetabbato <hi rend="bold">pāṭihāriyapakkho nāma. Guṇaṅgehī</hi>ti uposathaṅgehi.</p>

<p rend="bodytext"><hi rend="bold">Vutthavāso</hi>ti vusitabrahmacariyavāso. <hi rend="bold">Kattabbakicca</hi>nti dukkhādīsu pariññātādikiccaṃ. <hi rend="bold">Otāretvā</hi>ti chaḍḍetvā. <hi rend="bold">Parikkhīṇabhavasaṃyojano</hi>ti sabbaso khīṇabhavabandhano. <hi rend="bold">Kāraṇena jānitvā</hi>ti vipassanāpaññāsahitāya maggapaññāya cattāri ariyasaccāni jānitvā.</p>

<p rend="bodytext"><hi rend="bold">Jānanto</hi>ti ‘‘arahantānaṃ anukaraṇappaṭipatti esā, yadidaṃ sammadeva uposathānuṭṭhāna’’nti evaṃ uposathakammassa guṇaṃ jānanto. <hi rend="bold">Evarūpenā</hi>ti yādiso bhagavato uposathabhāvo vihito, evarūpena <pb ed="V" n="2.0109" /> arahantānukaraṇena uposathakammena. <hi rend="bold">Sakkā</hi> pahitatto vipassanaṃ ussukkāpetvā khīṇāsavasampattiṃ pāpuṇituṃ. <hi rend="bold">Aṭṭhamaṃ uttānatthameva</hi> sattame vuttanayattā.</p>

<p rend="centre">Catumahārājasuttavaṇṇanā niṭṭhitā.</p>

<p rend="title">9. Sukhumālasuttavaṇṇanā</p>

<p rend="bodytext" n="39"><hi rend="paranum">39</hi><hi rend="dot">.</hi> Navame <hi rend="bold">niddukkho</hi>ti kāyikacetasikadukkhavirahito. Sadukkhe hi savighāte sukhumālattā anavasarā, tasmā sukhito niddukkhatāya sukhumālo nāma. Yāvassa sukhumālattā paramukkaṃsagatāti āha <hi rend="bold">‘‘paramasukhumālo’’</hi>ti. Ativiya sukhumāloti attho. Antamatītaṃ <hi rend="bold">accantaṃ</hi>. Sabbadā sukhumāloti āha <hi rend="bold">‘‘satataniddukkho’’</hi>ti. <hi rend="bold">Cariyakāle</hi>ti bodhicariyāya caraṇakāle. <hi rend="bold">Tenā</hi>ti bodhisattena. Aññattha pana <hi rend="bold">paduma</hi>nti rattaṃ kamalaṃ. <hi rend="bold">Puṇḍarīka</hi>nti setaṃ vuccati. <hi rend="bold">Itarā</hi>ti itarapokkharaṇiyo. <hi rend="bold">‘‘Bodhisattassa kirā’’</hi>tiādikaṃ pokkharaṇīnaṃ <pb ed="M" n="2.0119" /> uppattidassanaṃ. <hi rend="bold">Kuddālakammakāre</hi>ti khaṇake. <hi rend="bold">Pokkharaṇiṭṭhānānī</hi>ti pokkharaṇikhaṇanayoggaṭṭhānāni. <hi rend="bold">Gaṇhāpesī</hi>ti khaṇāpesi. Pokkharaṇisaddo cettha tādise jalāsaye niruḷho daṭṭhabbo paṅkajādisaddā viya. Sopānabāhukānaṃ matthakaṭṭhānaṃ <hi rend="bold">uṇhīsa</hi>nti adhippetaṃ. <hi rend="bold">Udakasecananāḷikā</hi>ti udakacchaṭāvissajjananāḷiyantāni. <hi rend="bold">Pañcavidhā</hi>ti vaṇṇavasena jātivasena ca.</p>

<p rend="bodytext"><hi rend="bold">Kho panassā</hi>ti nipātamattaṃ. Kāsika-saddo ativiya saṇhe sukhume mahagghavatthe niruḷho, aññasmimpi tathājātike ruḷhivasena pavattatīti daṭṭhabbaṃ. Tenāha <hi rend="bold">‘‘akāsikaṃ candana’’</hi>nti. Hemante vāso hemantaṃ, hemantaṃ arahatīti <hi rend="bold">hemantiko,</hi> pāsādo. <hi rend="bold">‘‘Itaresupi eseva nayo’’</hi>ti vatvā tadeva nesaṃ arahataṃ dassetuṃ <hi rend="bold">‘‘tattha hemantiko’’</hi>tiādi vuttaṃ. <hi rend="bold">Sajālānī</hi>ti sajālavātapānāni, <hi rend="bold">udakayantānī</hi>ti udakadhārāvissandanakayantāni. <hi rend="bold">Pāsādamatthake</hi>ti pāsādassa upariākāsatale. <hi rend="bold">Bandhitvā</hi>ti payojitayante sukkhamahiṃsacammaṃ bandhitvā. <hi rend="bold">Yantaṃ parivattetvā</hi>ti yathāpayojitaṃ yantaṃ pāsāṇāropanatthañceva puna tesaṃ vissajjanatthañca parivattetvā. <hi rend="bold">Tasmiṃ vissajjentī</hi>ti chadanapiṭṭhe baddhasukkhamahiṃsacamme vissajjenti.</p>

<p rend="bodytext"><hi rend="bold">Sahassathāma</hi>nti purisasahassabalaṃ, purisasahassena vahitabbabhāravahaṃ. <hi rend="bold">Pallaṅke nisinnovā</hi>ti ratanamayapallaṅke yathānisinno eva. <hi rend="bold">Uppatanākārapatta</hi>nti uppatitvā ṭhitaṃ viya. <hi rend="bold">Jiyaṃ pothentassā</hi>ti jiyāghātaṃ karontassa. <hi rend="bold">Jiyappahārasaddo</hi>ti jiyāghātasaddo. <hi rend="bold">Yante baddha</hi>nti yantabaddhaṃ katvā <pb ed="V" n="2.0110" /> ṭhapitaṃ. <hi rend="bold">Saddantare</hi>ti thāmamajjhimassa purisassa saddasavanaṭṭhāne. Gāvutassa catuttho bhāgo kosotipi vuccati dvisahassadaṇḍappamāṇaṭṭhānaṃ.</p>

<p rend="bodytext"><hi rend="bold">Sabbaṭṭhānānī</hi>ti mahāpurisassa tāni tāni sabbāni vasanaṭṭhānāni. <hi rend="bold">Sikhābaddho</hi>ti purisasabhāvasseva visesato dassanametaṃ. <hi rend="bold">Na uppilāvitabhāvattha</hi>nti uppilāvitabhāvasaṅkhātaṃ atthaṃ na kathesīti attho. Tassa hi bodhimūleyeva setughāto. <hi rend="bold">Tenevā</hi>ti appamādalakkhaṇassa <pb ed="M" n="2.0120" /> dīpanato eva. <hi rend="bold">Attānaṃ atikkamitvā</hi>ti attano jarāpattiṃ acintetvā aṭṭīyati. <hi rend="bold">Na panesa maggena pahīno</hi> tadā maggassa anadhigatattā. <hi rend="bold">Sikkhaṃ paṭikkhipitvā</hi>ti yathāsamādinnasikkhaṃ pahāya.</p>

<p rend="bodytext"><hi rend="bold">Aviparītabyādhiādisabhāvāvā</hi>ti ekantena byādhiādisabhāvā eva. <hi rend="bold">Evaṃ jigucchāvihārenā</hi>ti evaṃ sakalasseva vaṭṭadukkhassa jigucchanavihārena viharantassa. <hi rend="bold">Evaṃ jigucchana</hi>nti evaṃ parassa jigucchanaṃ. <hi rend="bold">Paraṃ ajigucchamāno</hi>ti karuṇāyanena evaṃ paraṃ ajigucchanto. <hi rend="bold">Abhibhosmī</hi>ti abhibhavitā asmi. <hi rend="bold">Ussāho ahū</hi>ti caturaṅgasamannāgataṃ vīriyameva catubbidhasammappadhānavīriyañca ahosi, yena maggabrahmacariyaparāyaṇo jāto.</p>

<p rend="centre">Sukhumālasuttavaṇṇanā niṭṭhitā.</p>

<p rend="title">10. Ādhipateyyasuttavaṇṇanā</p>

<p rend="bodytext" n="40"><hi rend="paranum">40</hi><hi rend="dot">.</hi> Dasame abhibhavitvā pavattanaṭṭhena adhipati yaṃ kiñci jeṭṭhakaṃ na kārakaṃ attānaṃ adhipatīti katvā attā eva adhipati, tato āgataṃ <hi rend="bold">attādhipateyyaṃ</hi>. Tenāha <hi rend="bold">‘‘attāna’’</hi>ntiādi. <hi rend="bold">Loka</hi>nti sattalokaṃ. So ca kho iddhividhādiguṇavisesayutto adhippeto adhipatibhāvassa adhippetattā. <hi rend="bold">Navavidhaṃ lokuttaradhamma</hi>nti ukkaṭṭhaniddesena vuttaṃ. <hi rend="bold">Iti bhavo</hi>ti evaṃ sampattibhavo, tattha evaṃ abhivuddhīti. <hi rend="bold">Sampattibhavassa hetū</hi>ti taṃtaṃsampattibhavassa tattha ca abhivuddhiyā hetu. Jātinimittassa kammabhavassa katūpacitattā <hi rend="bold">jāti antopaviṭṭhā. Jarādīsupi eseva nayo</hi> hetusiddhiyā phalasiddhito.</p>

<p rend="bodytext"><hi rend="bold">Asallīna</hi>nti na saṅkocappattaṃ. <hi rend="bold">Upaṭṭhitā</hi>ti kāyādisabhāvasallakkhaṇavasena upaṭṭhitā. <hi rend="bold">Asammuṭṭhā</hi> sammosābhāvato. <hi rend="bold">Asāraddho</hi>ti sārambhassa sārambhahetūnañca vikkhambhanena asāraddho. <hi rend="bold">Ekaggaṃ</hi><pb ed="V" n="2.0111" /> anekaggabhāvassa dūrasamussāpitattā. <hi rend="bold">Nimmalaṃ katvā</hi>ti rāgādimalānaṃ apanayanena malarahitaṃ katvā. <hi rend="bold">Gopāyatī</hi>ti saṃkilesānatthato rakkhati. <hi rend="bold">Aya</hi>nti evaṃpaṭipanno bhikkhu. <hi rend="bold">Suddhamattānaṃ pariharati</hi> asuddhabhāvassa kilesassapi abhāvato.</p>

<p rend="bodytext"><hi rend="bold">Atikkamitvā</hi><pb ed="M" n="2.0121" /><hi rend="bold">maññasī</hi>ti asakkhiṃ katvā maññasi. Tāya taṇhāya nibbattoti tammayo, taṇhāvasiko. Tassa bhāvo tammayatā, tassā <hi rend="bold">tammayatāya</hi> abhāvena. <hi rend="bold">Na hāyati</hi> paññādiguṇavepullappattiyā.</p>

<p rend="centre">Ādhipateyyasuttavaṇṇanā niṭṭhitā.</p>

<p rend="centre">Devadūtavaggavaṇṇanā niṭṭhitā.</p>

<p rend="chapter">5. Cūḷavaggo</p>

<p rend="title">1. Sammukhībhāvasuttavaṇṇanā</p>

<p rend="bodytext" n="41"><hi rend="paranum">41</hi><hi rend="dot">.</hi> Pañcamassa paṭhame sammukho bhavati yena so sammukhībhāvo, purato vijjamānatā, tasmā <hi rend="bold">sammukhībhāvā. Puññakamma</hi>nti dānasaṅkhātaṃ puññakammaṃ. <hi rend="bold">Dve dhammā sulabhā</hi> bāhirattā yathāsakaṃ paccayasamavāyena labbhanato. <hi rend="bold">Saddhā pana dullabhā</hi> pacurajanassa anavaṭṭhitakiccattā. Tenevāha <hi rend="bold">‘‘puthujjanassā’’</hi>tiādi.</p>

<p rend="centre">Sammukhībhāvasuttavaṇṇanā niṭṭhitā.</p>

<p rend="title">2. Tiṭhānasuttavaṇṇanā</p>

<p rend="bodytext" n="42"><hi rend="paranum">42</hi><hi rend="dot">.</hi> Dutiye macchariyameva malaṃ macchariyamalaṃ, cittassa malīnasabhāvāpādanato vigataṃ macchariyamalaṃ etthāti <hi rend="bold">vigatamacchariyamalaṃ</hi>. Gedhābhāvena koci kiñci dentopi tattha āsattiṃ na vissajjeti, ayaṃ pana na tādisoti āha <hi rend="bold">‘‘vissaṭṭhacāgo’’</hi>ti. <hi rend="bold">Malīnahatthova</hi> cittavisuddhiyā <pb ed="V" n="2.0112" /> abhāvato. <hi rend="bold">Dhotahatthova</hi> dhotahatthena kātabbakiccasādhanato. Tena vuttaṃ – ‘‘citte suddhe visujjhanti, iti vuttaṃ mahesinā’’ti. <hi rend="bold">Yācituṃ yutto</hi> yācakānaṃ manorathapūraṇato. <hi rend="bold">Yācayogo</hi> payogāsahehi yācakehi suṭṭhu yuttabhāvato. Taṃsamaṅgī eva tattha rato nāma, na cittamattenevāti āha <hi rend="bold">‘‘dānaṃ…pe… rato nāma hotī’’</hi>ti.</p>

<p rend="bodytext"><hi rend="bold">‘‘Uccā, bhante’’</hi>ti vatvā ayaṃ maṃ uccato vadatīti cinteyyāti puna <hi rend="bold">‘‘nātiuccā tumhe’’</hi>ti āha, sarīrenāti adhippāyo. <hi rend="bold">Mecakavaṇṇassā</hi>ti nīlobhāsassa. <hi rend="bold">Pucchī</hi>ti bhikkhū pucchi. <hi rend="bold">Bhūmiyaṃ lekhaṃ likhanto acchī</hi>ti paṭhamaṃ <pb ed="M" n="2.0122" /> mañce nipajjitvā uṭṭhāya bhūmiyaṃ lekhaṃ likhanto acchi ‘‘akhīṇāsavoti maññanā hotū’’ti. Tathā hi rājā khīṇāsavassa nāma…pe… nivatti. <hi rend="bold">Dhajapaggahitāvā</hi>ti paggahitadhajāva. <hi rend="bold">Silācetiyaṭṭhāna</hi>nti thūpārāmassa ca mahācetiyassa ca antare silāya katacetiyaṭṭhānaṃ. <hi rend="bold">Cetiyaṃ…pe… aṭṭhāsi</hi> sāvakassa taṃ kūṭāgāranti katvā.</p>

<p rend="bodytext"><hi rend="bold">Pacchābhāgenā</hi>ti dhammakathikassa therassa piṭṭhipassena. <hi rend="bold">Gonaso</hi>ti maṇḍalasappo. Dhammassavanantarāya bahūnaṃ saggamaggappaṭilābhantarāyo bhaveyyāti adhippāyena <hi rend="bold">‘‘dhammassavanantarāyaṃ na karissāmī’’</hi>ti cintesi. <hi rend="bold">Visaṃ vikkhambhetvā</hi>ti vipassanātejena visavegaṃ vikkhambhetvā. <hi rend="bold">Gāthāsahassa</hi>nti gāthāsahassavantaṃ. <hi rend="bold">Paṭṭhānagāthāyā</hi>ti paṭṭhāpanagāthāya, ādigāthāyāti attho. <hi rend="bold">Paṭṭhāna…pe… avasānagāthaṃ eva vavatthapesi,</hi> na dvinnaṃ antare vuttaṃ kilantakāyattā. <hi rend="bold">Sarabhāṇaṃ</hi> sāyanhadhammakathā. <hi rend="bold">Paggaṇhātī</hi>ti paccakkhaṃ karontī gaṇhāti, sakkaccaṃ suṇātīti attho. Dhammakathanadivase dhammakathikānaṃ akilamanatthaṃ saddhā upāsakā siniddhabhojanaṃ madhupānakañca denti sarassa madhurabhāvāya sappimadhukatelādiñca bhesajjaṃ. Tenāha <hi rend="bold">‘‘ariyavaṃsaṃ kathessāmī’’</hi>tiādi. <hi rend="bold">Catūhi dāṭhāhi ḍaṃsitvā</hi>ti daḷhadaṭṭhabhāvadassanaṃ. <hi rend="bold">Carissāmī</hi>ti sammānessāmi, sakkaccaṃ suṇissāmīti attho. <hi rend="bold">Nimmathetvā</hi>ti nimmadditvā, apanetvāti attho.</p>

<p rend="centre">Tiṭhānasuttavaṇṇanā niṭṭhitā.</p>

<p rend="title">3. Atthavasasuttavaṇṇanā</p>

<p rend="bodytext" n="43"><hi rend="paranum">43</hi><hi rend="dot">.</hi> Tatiye attho nāma phalaṃ, taṃ etassa vasoti <hi rend="bold">atthavaso</hi>. Hetu, attho etassa atthīti attho, so evāti āha <hi rend="bold">‘‘tayo atthe tīṇi kāraṇānī’’</hi>ti. Dhammadesanā nāma ukkaṭṭhaniddesena <pb ed="V" n="2.0113" /> catunnaṃ ariyasaccānaṃ pakāsanāti āha <hi rend="bold">‘‘catusaccadhammaṃ pakāsetī’’</hi>ti. <hi rend="bold">Aṭṭhakathaṃ ñāṇena paṭisaṃvedī</hi>ti pāḷipadānaṃ atthaṃ vivaraṇañāṇena paṭi paṭi saṃvedanasīlo ‘‘ayaṃ imassa bhāsitassa attho’’ti. Etena atthapaṭisambhidābyāpāramāha. <hi rend="bold">Pāḷidhammaṃ paṭisaṃvedī</hi>ti pāḷigatiṃ pāḷiṃ padavivaraṇaṃ paṭi paṭi saṃvedanasīlo. Etena dhammapaṭisambhidābyāpāramāha.</p>

<p rend="centre">Atthavasasuttavaṇṇanā niṭṭhitā.</p>

<p rend="title">4. Kathāpavattisuttavaṇṇanā</p>

<p rend="bodytext" n="44"><hi rend="paranum">44</hi><hi rend="dot">.</hi> Catutthe <pb ed="M" n="2.0123" /><hi rend="bold">pavattinī</hi>ti yāva adhippetatthanigamanā avicchedena pavattinī. Paṭighātābhāvena <hi rend="bold">appaṭihatā. Niyyānikā</hi> sappāṭihīrakā.</p>

<p rend="centre">Kathāpavattisuttavaṇṇanā niṭṭhitā.</p>

<p rend="title">5. Paṇḍitasuttavaṇṇanā</p>

<p rend="bodytext" n="45"><hi rend="paranum">45</hi><hi rend="dot">.</hi> Pañcame <hi rend="bold">paṇḍitapaññattānī</hi>ti paṇḍitehi paṭhamaṃ paññattāni. <hi rend="bold">Kathitānī</hi>ti seyyaso kathitāni. <hi rend="bold">Mahāpurisehī</hi>ti buddhabodhisattehi. <hi rend="bold">Karuṇā</hi>ti karuṇācetovimutti vuttā. <hi rend="bold">Pubbabhāgo</hi>ti tassa upacāro. <hi rend="bold">Damoti indriyasaṃvaro</hi> ‘‘manacchaṭṭhānaṃ indriyānaṃ damana’’nti katvā. <hi rend="bold">Attadamana</hi>nti cittadamanaṃ. <hi rend="bold">Puṇṇovāde</hi> (ma. ni. 3.396) ‘‘sakkhissasi kho, tvaṃ puṇṇa, iminā damūpasamenā’’ti āgatattā <hi rend="bold">damoti vuttā khantipi. Āḷavake</hi> āḷavakasutte (saṃ. ni. 1.246; su. ni. 190) ‘‘saccā damā cāgā’’ti evaṃ <hi rend="bold">vuttā paññāpi</hi> imasmiṃ sutte ‘‘damo’’ti vattuṃ vaṭṭati. <hi rend="bold">Rakkhanaṃ gopanaṃ paṭijaggana</hi>nti mātāpitūnaṃ manussāmanussakatūpaddavato rakkhanaṃ, byādhiādianatthato gopanaṃ, ghāsacchādanādīhi veyyāvaccakaraṇena paṭijagganaṃ. <hi rend="bold">Santo nāma</hi> sabbakilesadarathapariḷāhūpasamena upasantakāyavacīsamācāratāya ca. <hi rend="bold">Uttamaṭṭhena santāna</hi>nti matteyyatādīhi seṭṭhaṭṭhena santānaṃ.</p>

<p rend="bodytext"><hi rend="bold">Idha imesaṃyeva tiṇṇaṃ ṭhānānaṃ karaṇenā</hi>ti imasmiṃ sutte āgatānaṃ tiṇṇaṃ ṭhānānaṃ karaṇena nibbattanena. <hi rend="bold">Etāni…pe… kāraṇānī</hi>ti mātupaṭṭhānaṃ pitupaṭṭhānanti etāni dve uttamapurisānaṃ <pb ed="V" n="2.0114" /> kāraṇāni. Uttamakiccakaraṇena hi mātāpituupaṭṭhākā ‘‘uttamapurisā’’ti vuttā. Tenāha <hi rend="bold">‘‘mātāpitu…pe… vutto’’</hi>ti. Anupaddavabhāvena <hi rend="bold">khemaṃ</hi>.</p>

<p rend="centre">Paṇḍitasuttavaṇṇanā niṭṭhitā.</p>

<p rend="title">6. Sīlavantasuttavaṇṇanā</p>

<p rend="bodytext" n="46"><hi rend="paranum">46</hi><hi rend="dot">.</hi> Chaṭṭhe <pb ed="M" n="2.0124" /><hi rend="bold">lokiyalokuttaramissaka</hi>nti ettha ‘‘manussā puññaṃ pasavantī’’ti avisesena vuttattā bhāvanāmayassapi puññassa saṅgaṇhanato lokuttarassapi sambhavo daṭṭhabbo.</p>

<p rend="centre">Sīlavantasuttavaṇṇanā niṭṭhitā.</p>

<p rend="title">7. Saṅkhatalakkhaṇasuttavaṇṇanā</p>

<p rend="bodytext" n="47"><hi rend="paranum">47</hi><hi rend="dot">.</hi> Sattame samecca sambhūya paccayehi kataṃ <hi rend="bold">saṅkhataṃ. Nimittānī</hi>ti sañjānanassa nimittāni. Hetupaccayasamavāye uppajjanaṃ <hi rend="bold">uppādo,</hi> attalābho. <hi rend="bold">Vayo</hi>ti bhaṅgo. <hi rend="bold">Ṭhitassā</hi>ti uppādakkhaṇato uddhaṃ ṭhitikkhaṇapattassa. Sā panassa avatthā uppādāvatthāya bhinnāti katvā aññathattaṃ jarāti ca vuttā. Yasmā dhammo uppajjamāno eva bhijjati, tathā sati uppādabhaṅgā samānakkhaṇā siyuṃ, na ca taṃ yujjati, tasmā uppādāvatthāya bhinnā bhaṅgābhimukhāvatthā jarāti veditabbā. Ye pana ‘‘saṅkhārānaṃ ṭhiti natthī’’ti vadanti, tesaṃ taṃ micchā. Yathā hi tasseva dhammassa uppādāvatthāya bhinnā bhaṅgāvatthā icchitā, aññathā ‘‘aññaṃ uppajjati, aññaṃ nirujjhatī’’ti āpajjati, evaṃ uppajjamānassa bhaṅgābhimukhā dhammā icchitabbā. Sā ca ṭhitikkhaṇo. Na hi uppajjamāno bhijjatīti sakkā viññātunti.</p>

<p rend="bodytext"><hi rend="bold">Saṅkhatanti tebhūmakā dhammā</hi> paccayasamuppannattā. Yadi evaṃ maggaphaladhammā kathanti āha <hi rend="bold">‘‘maggaphalāni panā’’</hi>tiādi. Lakkhaṇakathā hi yāvadeva sammasanatthā. <hi rend="bold">Uppādakkhaṇe uppādo,</hi> na ṭhānabhaṅgakkhaṇesu. Kasmā? Uppādauppādakkhaṇānaṃ aññamaññaṃ paricchinnattā. Yathā hi uppādasaṅkhātena vikārena uppādakkhaṇo paricchinno, evaṃ uppādakkhaṇenapi uppādo paricchinno. Sesadvayepi eseva nayo. Dhammappavattimattatāyapi kālassa lokasamaññāvaseneva vuttaṃ. <hi rend="bold">Lakkhaṇaṃ na saṅkhataṃ, saṅkhataṃ na lakkhaṇa</hi>nti nesaṃ bhedadassanaṃ. Avatthāvato hi avatthā bhinnāvāti <pb ed="V" n="2.0115" />. <hi rend="bold">Paricchinna</hi>nti ettha uppādavayehi tāva saṅkhataṃ paricchinnaṃ hotu, jarāya pana taṃ kathaṃ paricchinnanti vuccati? Na vuccati paricchedo pubbantāparantamattena, atha kho sabhāvabhedenāti nāyaṃ doso. <hi rend="bold">Saṅkhataṃ</hi> dhammajātaṃ <hi rend="bold">paricchinnaṃ</hi> tabbantaṃ dhammajātaṃ <pb ed="M" n="2.0125" /> saṅkhatanti paññāyati evaṃ tesaṃ abhāvena nibbānametanti lakkhitabbato sañjānitabbato. Idāni <hi rend="bold">‘‘yathā hī’’</hi>tiādinā yathāvuttamattaṃ upamāhi vibhāveti.</p>

<p rend="centre">Saṅkhatalakkhaṇasuttavaṇṇanā niṭṭhitā.</p>

<p rend="title">8. Asaṅkhatalakkhaṇasuttavaṇṇanā</p>

<p rend="bodytext" n="48"><hi rend="paranum">48</hi><hi rend="dot">.</hi> Aṭṭhame <hi rend="bold">asaṅkhatassā</hi>ti vuttanayena na saṅkhatassa. Tenāha <hi rend="bold">‘‘paccayehī’’</hi>tiādi. Yathā uppādādīnaṃ bhāvena saṅkhatadhammajātaṃ saṅkhatanti paññāyati, evaṃ tesaṃ abhāvena nibbānaṃ asaṅkhatanti paññāyati.</p>

<p rend="centre">Asaṅkhatalakkhaṇasuttavaṇṇanā niṭṭhitā.</p>

<p rend="title">9. Pabbatarājasuttavaṇṇanā</p>

<p rend="bodytext" n="49"><hi rend="paranum">49</hi><hi rend="dot">.</hi> Navame idha <hi rend="bold">sāla</hi>-saddo rukkhasāmaññapariyāyo, na rukkhavisesapariyāyoti āha <hi rend="bold">‘‘mahāsālāti mahārukkhā’’</hi>ti. <hi rend="bold">Kulajeṭṭhaka</hi>nti tasmiṃ kule jeṭṭhabhūtaṃ sāmibhūtaṃ. <hi rend="bold">Silāmayo</hi> na paṃsumayo missako ca. Gāmaṃ gāmūpacārañca ṭhapetvā sabbaṃ araññanti āha <hi rend="bold">‘‘araññasminti agāmakaṭṭhāne’’</hi>ti. Mahanto pabbato seloti yojanā.</p>

<p rend="centre">Pabbatarājasuttavaṇṇanā niṭṭhitā.</p>

<p rend="title">10. Ātappakaraṇīyasuttavaṇṇanā</p>

<p rend="bodytext" n="50"><hi rend="paranum">50</hi><hi rend="dot">.</hi> Dasame <hi rend="bold">sarīrasambhavāna</hi>nti sarīre sambhūtānaṃ. <hi rend="bold">Dukkhāna</hi>nti aniṭṭhānaṃ. <hi rend="bold">Bahalāna</hi>nti nirantarappavattiyā aviraḷānaṃ. <hi rend="bold">Tāpanavasenā</hi>ti dukkhāpanavasena. <hi rend="bold">Tibbāna</hi>nti kurūrānaṃ. Tāsaṃ yathāvuttānaṃ adhivāsanāya pahātabbadukkhavedanānaṃ pajahanaṃ nāma khamanamevāti āha <hi rend="bold">‘‘khamanatthāyā’’</hi>ti <pb ed="V" n="2.0116" />. <hi rend="bold">Āṇāpetvā</hi>ti ‘‘ātappaṃ karaṇīya’’nti buddhāṇaṃ vidhāya. <hi rend="bold">Lokiyalokuttaramissakā kathitā</hi> sasambhārānaṃ maggadhammānaṃ kathitattā.</p>

<p rend="centre">Ātappakaraṇīyasuttavaṇṇanā niṭṭhitā.</p>

<p rend="title">11. Mahācorasuttavaṇṇanā</p>

<p rend="bodytext" n="51"><hi rend="paranum">51</hi><hi rend="dot">.</hi> Ekādasame <pb ed="M" n="2.0126" /> mahābalavacoro <hi rend="bold">mahācoro</hi>ti āha <hi rend="bold">‘‘mahanto balavacoro’’</hi>ti. <hi rend="bold">Balavacoro</hi>ti ca mahāthāmatāya mahāparivāratāya mahācoriyakammasamatthatāya ca veditabbo. Mahataṃ gāmanigamānaṃ viluppanaṃ <hi rend="bold">mahāvilopo. Taṃ taṃ kāraṇaṃ pakkhipitvā</hi>ti taṃ taṃ akaraṇameva kāraṇaṃ katvā tappaṭibaddhāya kathāya pakkhipitvā. <hi rend="bold">Atthaṃ kathayissantī</hi>ti tassa tassa atthañca kathayissanti. <hi rend="bold">Harantā</hi>ti apanentā pariharantā. <hi rend="bold">Dasavatthukāyā</hi>ti ‘‘sassato loko’’ti (ma. ni. 1.269) ādidasavatthusannissitāya. <hi rend="bold">Antaṃ gahetvā ṭhitadiṭṭhiyā</hi>ti tameva sassatādiantaṃ gahetvā avissajjetvā ṭhitadiṭṭhiyā.</p>

<p rend="centre">Mahācorasuttavaṇṇanā niṭṭhitā.</p>

<p rend="centre">Cūḷavaggavaṇṇanā niṭṭhitā.</p>

<p rend="centre">Paṭhamapaṇṇāsakaṃ niṭṭhitaṃ.</p>

<p rend="strong">2. Dutiyapaṇṇāsakaṃ</p>

<p rend="chapter">(6) 1. Brāhmaṇavaggo</p>

<p rend="title">1. Paṭhamadvebrāhmaṇasuttavaṇṇanā</p>

<p rend="bodytext" n="52"><hi rend="paranum">52</hi><hi rend="dot">.</hi> Brāhmaṇavaggassa <pb ed="M" n="2.0127" /><pb ed="V" n="2.0117" /> paṭhame <hi rend="bold">jarājiṇṇā</hi>ti jarāvasena jiṇṇā, na byādhiādīnaṃ vasena jiṇṇasadisattā jiṇṇā. <hi rend="bold">Vayovuddhā</hi>ti vayaso vuddhippattiyā vuddhā, na sīlādivuddhiyā. <hi rend="bold">Jātimahallakā</hi>ti jātiyā mahantatāya cirarattaññutāya jātimahallakā. <hi rend="bold">Tayo addhe atikkantā</hi>ti paṭhamo, majjhimo, pacchimoti tayo addhe atītā. <hi rend="bold">Tatiyaṃ vayaṃ anuppattā</hi>ti tato eva pacchimaṃ vayaṃ anuppattā. <hi rend="bold">Akatabhayaparittāṇā</hi>ti ettha <hi rend="bold">bhayaparittāṇa</hi>nti duggatibhayato parittāyakaṃ puññaṃ, taṃ akataṃ etehīti akatabhayaparittāṇā. <hi rend="bold">Patiṭṭhākamma</hi>nti sugatisaṅkhātappatiṭṭhāvahaṃ kammaṃ. <hi rend="bold">Upasaṃharīyatī</hi>ti sampāpīyati. ‘‘Upanīyatī’’ti vuttaṃ, kiṃ kena upanīyatīti āha <hi rend="bold">‘‘ayañhi jātiyā jaraṃ upanīyatī’’</hi>tiādi. <hi rend="bold">Aya</hi>nti loko. Jāto na jātabhāveneva tiṭṭhati, atha kho tato paraṃ jaraṃ pāpīyati, jarāya byādhiṃ pāpīyati. Evaṃ parato paraṃ dukkhameva upanīyati.</p>

<p rend="bodytext"><hi rend="bold">Tāyanaṭṭhenā</hi>ti rakkhanaṭṭhena. <hi rend="bold">Nilīyanaṭṭhenā</hi>ti nilīnaṭṭhānabhāvena. <hi rend="bold">Patiṭṭhānaṭṭhenā</hi>ti patiṭṭhānabhāvena. <hi rend="bold">Avassayanaṭṭhenā</hi>ti avassayitabbabhāvena. <hi rend="bold">Uttamagativasenā</hi>ti paramagatibhāvena.</p>

<p rend="centre">Paṭhamadvebrāhmaṇasuttavaṇṇanā niṭṭhitā.</p>

<p rend="title">2. Dutiyadvebrāhmaṇasuttavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> Dutiye bhajitabbaṭṭhena paresaṃ bhājitabbaṭṭhena <hi rend="bold">bhājanaṃ,</hi> bhaṇḍakaṃ.</p>

<p rend="centre">Dutiyadvebrāhmaṇasuttavaṇṇanā niṭṭhitā.</p>

<p rend="title">3-4. Aññatarabrāhmaṇasuttādivaṇṇanā</p>

<p rend="bodytext" n="54-55"><hi rend="paranum">54-55</hi><hi rend="dot">.</hi> Tatiye <pb ed="V" n="2.0118" /><pb ed="M" n="2.0128" /> yesaṃ rāgādīnaṃ appahānena purisassa attabyābādhādīnaṃ sambhavo, pahānena asambhavoti evaṃ rāgādīnaṃ pahāyako ariyadhammo mahānubhāvatāya mahānisaṃsatāya ca sāmaṃ passitabboti <hi rend="bold">sandiṭṭhiko</hi>. Iminā nayena sesesu padesupi yathārahaṃ nīharitvā vattabbo. Saddattho pana <hi rend="bold">visuddhimaggasaṃvaṇṇanāsu</hi> (visuddhi. mahāṭī. 1.147) vuttanayena veditabbo. Catutthaṃ uttānatthameva.</p>

<p rend="centre">Aññatarabrāhmaṇasuttādivaṇṇanā niṭṭhitā.</p>

<p rend="title">5. Nibbutasuttavaṇṇanā</p>

<p rend="bodytext" n="56"><hi rend="paranum">56</hi><hi rend="dot">.</hi> Pañcame <hi rend="bold">na kālantare pattabba</hi>nti yadā saccappaṭivedho, tadā eva laddhabbattā na kālantare pattabbaṃ. Maggañāṇena upanetabbattā upaneyyaṃ. Upaneyyameva <hi rend="bold">opaneyyika</hi>nti āha <hi rend="bold">‘‘paṭipattiyā upagantabba’’</hi>nti.</p>

<p rend="centre">Nibbutasuttavaṇṇanā niṭṭhitā.</p>

<p rend="title">6. Palokasuttavaṇṇanā</p>

<p rend="bodytext" n="57"><hi rend="paranum">57</hi><hi rend="dot">.</hi> Chaṭṭhe <hi rend="bold">ācariyapācariyāna</hi>nti ācariyānampi ācariyānaṃ. <hi rend="bold">Nirantaraphuṭo nerayikasattehi</hi> nirayagāmikammassa kārakānaṃ bahubhāvā. <hi rend="bold">Ubhayampeta</hi>nti yathāvuttaṃ atthadvayaṃ. <hi rend="bold">Ghananivāsata</hi>nti gāmānaṃ ghanasannivāsataṃ. <hi rend="bold">Ekanteneva adhammo</hi>ti ayonisomanasikārahetukattā anatthahetutāya ca niyameneva adhammo. <hi rend="bold">Na adhammarāgoti adhippeto</hi>ti paraparikkhāresu rāgo viya na mahāsāvajjoti katvā vuttaṃ. Tathā hi sakasakaparikkhāravisayo rāgo visamalobho viya na ekantato apāyuppattijanako. Paraparikkhāresu uppajjamānassa mahāsāvajjatāya <hi rend="bold">adhammarāgatā. Lobhassa samakālo nāma natthi</hi> kāyaduccaritādīnaṃ viya ayonisomanasikārasamuṭṭhānattā. <hi rend="bold">Esā</hi>ti eso pāpadhammo. <hi rend="bold">Samalobho</hi> visamalakkhaṇābhāvato. Tathā hi taṃsamuṭṭhāno payogo micchācāroti <pb ed="M" n="2.0129" /> na vuccati. <hi rend="bold">Avatthupaṭisevanasaṅkhātenā</hi>ti yaṃ lokiyasādhusamanuññātaṃ rāgassa vatthuṭṭhānaṃ, tato aññasmiṃ vatthusmiṃ paṭisevanasaṅkhātena.</p>

<p rend="bodytext"><hi rend="bold">Vividhasassāna</hi>nti <pb ed="V" n="2.0119" /> sālivīhiādinānappakārasassānaṃ. <hi rend="bold">Dussassa</hi>nti paccayadūsena dūsitaṃ sassaṃ. <hi rend="bold">Sampajjamāne</hi>ti nipphajjanato pageva gabbhaparivuddhikāle. <hi rend="bold">Pāṇakā</hi>ti salabhādipāṇakā. <hi rend="bold">Patantī</hi>ti sassānaṃ matthake patanti. <hi rend="bold">Salākāmattameva sampajjatī</hi>ti vaḍḍhitvā gabbhaṃ gahetuṃ asamatthaṃ sampajjati. <hi rend="bold">Te</hi>ti vāḷaamanussā. <hi rend="bold">Laddhokāsā</hi>ti yakkhādhipatīhi anuññātattā laddhokāsā.</p>

<p rend="centre">Palokasuttavaṇṇanā niṭṭhitā.</p>

<p rend="title">7. Vacchagottasuttavaṇṇanā</p>

<p rend="bodytext" n="58"><hi rend="paranum">58</hi><hi rend="dot">.</hi> Sattame <hi rend="bold">mahāvipāka</hi>nti uḷāraphalaṃ bahuvipākaṃ. <hi rend="bold">Dhammo nāma</hi> kathitakathā ‘‘atthaṃ dahati vidahatī’’ti katvā. <hi rend="bold">Anudhammo nāma</hi> paṭikathanaṃ ‘‘taṃ anugato dhammo’’ti katvā. Saha dhammenāti sahadhammo, so eva <hi rend="bold">sahadhammiko</hi>. Dhammasaddo cettha kāraṇapariyāyoti āha <hi rend="bold">‘‘sakāraṇo’’</hi>ti. <hi rend="bold">Vādassā</hi>ti vacanassa. <hi rend="bold">Anupāto</hi> anupacchā pavatti.</p>

<p rend="bodytext">Paripanthe tiṭṭhatīti <hi rend="bold">pāripanthiko</hi>. Panthe ṭhatvā paresaṃ sāpateyyaṃ chindanato <hi rend="bold">panthadūhanacoro</hi>. Yadi paccavekkhaṇañāṇaṃ, kathaṃ taṃ asekkhanti āha <hi rend="bold">‘‘asekkhassa pavattattā’’</hi>ti. <hi rend="bold">Itarānī</hi>ti sīlakkhandhādīni. <hi rend="bold">Sayampī</hi>ti <hi rend="bold">pi</hi>-saddo ‘‘asekkhassa pavattā cā’’ti imamatthaṃ sampiṇḍeti.</p>

<p rend="bodytext"><hi rend="bold">Nibbisevano</hi>ti visevanarahito vigatavilomabhāvo. <hi rend="bold">Na upaparikkhantī</hi>ti na vicārenti. Jātiṃ nibbattiṃ yāti upagacchatīti <hi rend="bold">jātiyo,</hi> jātoti attho. Tenāha <hi rend="bold">‘‘yattha katthaci kulajāte’’</hi>ti.</p>

<p rend="bodytext"><hi rend="bold">Kevalī</hi>ti kevalavā, pāripūrimāti attho. Tenāha <hi rend="bold">‘‘paripuṇṇabhāvena yutto’’</hi>ti. <hi rend="bold">Etaṃ</hi> kevalīti padaṃ. <hi rend="bold">Abhiññāpāra</hi>nti abhijānassa pāraṃ. Pariyantaṃ gatattā <hi rend="bold">pāragū</hi>. Esa nayo sesapadesupi. <hi rend="bold">Khettavinicchayasavanenā</hi>ti <pb ed="M" n="2.0130" /> ‘‘imehi sīlādiguṇasampannā sadevake loke puññassa khettaṃ, tadañño na khetta’’nti evaṃ khettavinicchayasavanena rahitā.</p>

<p rend="bodytext">Vacchagottasuttavaṇṇanā niṭṭhitā.</p>

<p rend="title">8. Tikaṇṇasuttavaṇṇanā</p>

<p rend="bodytext" n="59"><hi rend="paranum">59</hi><hi rend="dot">.</hi> Aṭṭhame <pb ed="V" n="2.0120" /><hi rend="bold">durāsadā</hi>ti durupasaṅkamanā. <hi rend="bold">Garahā muccissatī</hi>ti mayi evaṃ kathente samaṇo gotamo kiñci kathessati, evaṃ me vacanamattampi na laddhanti ayaṃ garahā muccissatīti. <hi rend="bold">Paṇḍitā</hi>ti paṇḍiccena samannāgatā. <hi rend="bold">Dhīrā</hi>ti dhitisampannā. <hi rend="bold">Byattā</hi>ti paravādamaddanasamatthena veyyattiyena samannāgatā. <hi rend="bold">Bahussutā</hi>ti bāhusaccavanto. <hi rend="bold">Vādino</hi>ti vādimaggakusalā. <hi rend="bold">Sammatā</hi>ti bahuno janassa sādhusammatā. <hi rend="bold">Paṇḍitādiākārapariccheda</hi>nti tesaṃ tevijjānaṃ paṇḍitākārādiākāraparicchedaṃ. Ākārasaddo kāraṇapariyāyo, paricchedasaddo parimāṇatthoti āha <hi rend="bold">‘‘ettakena kāraṇenā’’</hi>ti.</p>

<p rend="bodytext"><hi rend="bold">Yathā</hi>ti yenākārena, yena kāraṇenāti attho. Tenāha <hi rend="bold">‘‘yathāti kāraṇavacana’’</hi>nti. <hi rend="bold">‘‘Dvīhipi pakkhehī’’</hi>ti vatvā te pakkhe sarūpato dassento <hi rend="bold">‘‘mātito ca pitito cā’’</hi>ti āha. Tesaṃ pakkhānaṃ vasenassa sujātataṃ dassetuṃ <hi rend="bold">‘‘yassa mātā’’</hi>tiādi vuttaṃ. Janakajanikābhāvena vināpi loke mātāpitusamaññā dissati, idha pana sā orasaputtavaseneva icchitāti dassetuṃ <hi rend="bold">‘‘saṃsuddhagahaṇiko’’</hi>ti vuttaṃ. Gabbhaṃ gaṇhāti dhāretīti <hi rend="bold">gahaṇī,</hi> gabbhāsayasaññito mātukucchippadeso. Yathābhuttassa āhārassa vipācanavasena gaṇhanato achaḍḍanato <hi rend="bold">gahaṇī,</hi> kammajatejodhātu.</p>

<p rend="bodytext">Pitā ca mātā ca pitaro, pitūnaṃ pitaro pitāmahā, tesaṃ yugo <hi rend="bold">pitāmahayugo,</hi> tasmā ‘‘yāva sattamā pitāmahayugā pitāmahadvandā’’ti evamettha attho daṭṭhabbo. <hi rend="bold">Aṭṭhakathāyaṃ</hi> pana dvandaṃ aggahetvā ‘‘yuganti āyuppamāṇaṃ vuccatī’’ti vuttaṃ. <hi rend="bold">Yuga</hi>-saddassa ca atthakathā dassitā <hi rend="bold">‘‘pitāmahoyeva</hi><pb ed="M" n="2.0131" /><hi rend="bold">pitāmahayuga’’</hi>nti. <hi rend="bold">Pubbapurisā</hi>ti purisaggahaṇañcettha ukkaṭṭhaniddesavasena katanti daṭṭhabbaṃ. Evañhi ‘‘mātito’’ti pāḷivacanaṃ samatthitaṃ hoti. <hi rend="bold">Akkhitto</hi>ti akkhepo. <hi rend="bold">Anavakkhitto</hi>ti saddhathālipākādīsu anavakkhitto na chaḍḍito. <hi rend="bold">Jātivādenā</hi>ti hetumhi karaṇavacananti dassetuṃ <hi rend="bold">‘‘kena kāraṇenā’’</hi>tiādi vuttaṃ. Ettha ca ‘‘ubhato…pe… pitāmahayugā’’ti etena brāhmaṇassa yonidosābhāvo dassito saṃsuddhagahaṇikatākittanato. ‘‘Akkhitto’’ti iminā kiriyāparādhābhāvo. Saṃsuddhajātikāpi hi sattā kiriyāparādhena khepaṃ pāpuṇanti. ‘‘Anupakkuṭṭho’’ti iminā ayuttasaṃsaggābhāvo. Ayuttasaṃsaggañhi paṭicca sattā suddhajātikā kiriyāparādharahitāpi akkosaṃ labhanti.</p>

<p rend="bodytext"><hi rend="bold">Ta</hi>nti <pb ed="V" n="2.0121" /> garahāvacanaṃ. <hi rend="bold">Mante parivattetī</hi>ti vede sajjhāyati, pariyāpuṇātīti attho. <hi rend="bold">Mante dhāretī</hi>ti yathāadhīte mante asammuṭṭhe katvā hadaye ṭhapeti.</p>

<p rend="bodytext"><hi rend="bold">Oṭṭhapahatakaraṇavasenā</hi>ti atthāvadhāraṇavasena. <hi rend="bold">Sanighaṇḍukeṭubhāna</hi>nti ettha vacanīyavācakabhāvena atthaṃ saddañca khaṇḍati bhindati vibhajja dassetīti nikhaṇḍu, so eva idha kha-kārassa gha-kāraṃ katvā <hi rend="bold">‘‘nighaṇḍū’’</hi>ti vutto. Kiṭati gameti kiriyādivibhāgaṃ, taṃ vā anavasesapariyādānato gamento pūretīti <hi rend="bold">keṭubhaṃ. Vevacanappakāsaka</hi>nti pariyāyasaddadīpakaṃ, ekekassa atthassa anekapariyāyavacanavibhāvakanti attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā. Vacībhedādilakkhaṇā kiriyā kappīyati vikappīyati etenāti kiriyākappo, so pana vaṇṇapadasambandhapadatthādivibhāgato bahukappoti āha <hi rend="bold">‘‘kiriyākappavikappo’’</hi>ti. Idañca mūlakiriyākappaganthaṃ sandhāya vuttaṃ. So hi mahāvisayo satasahassaparimāṇo namācariyādippakaraṇaṃ. Ṭhānakaraṇādivibhāgato nibbacanavibhāgato ca akkharā pabhedīyanti etehīti <hi rend="bold">akkharappabhedā,</hi> sikkhāniruttiyo. <hi rend="bold">Etesa</hi>nti catunnaṃ vedānaṃ.</p>

<p rend="bodytext"><hi rend="bold">Pada</hi>nti <pb ed="M" n="2.0132" /> catubbidhaṃ, pañcavidhaṃ vā padaṃ, taṃ padaṃ kāyatīti <hi rend="bold">padako,</hi> teyeva vā vede padaso kāyatīti <hi rend="bold">padako. Tadavasesa</hi>nti vuttāvasesaṃ vākyaṃ. Ettāvatā saddabyākaraṇaṃ vatvā puna ‘‘byākaraṇa’’nti atthabyākaraṇamāha. Taṃ taṃ saddaṃ tadatthañca byākaroti byācikkhati etenāti <hi rend="bold">byākaraṇaṃ,</hi> saddasatthaṃ. Āyatiṃ hitaṃ tena loko na yatati na īhatīti <hi rend="bold">lokāyataṃ</hi>. Tañhi ganthaṃ nissāya sattā puññakiriyāya cittampi na uppādenti.</p>

<p rend="bodytext"><hi rend="bold">Asīti mahāsāvakā</hi>ti aññāsikoṇḍañño, vappo, bhaddiyo, mahānāmo, assaji, nāḷako, yaso, vimalo, subāhu, puṇṇaji, gavampati, uruvelakassapo, nadīkassapo, gayākassapo, sāriputto, mahāmoggallāno, mahākassapo, mahākaccāno, mahākoṭṭhiko, mahākappino, mahācundo, anuruddho, kaṅkhārevato, ānando, nandako, bhagu, nandiyo, kimilo, bhaddiyo, rāhulo, sīvali, upāli, dabbo, upaseno, khadiravaniyarevato, puṇṇo mantāniputto, puṇṇo sunāparantako, soṇo kuṭikaṇṇo, soṇo koḷiviso, rādho, subhūti, aṅgulimālo, vakkali, kāḷudāyī, mahāudāyī, pilindavaccho, sobhito, kumārakassapo, raṭṭhapālo, vaṅgīso, sabhiyo, selo, upavāṇo, meghiyo, sāgato, nāgito, lakuṇḍakabhaddiyo, piṇḍolo bhāradvājo, mahāpanthako, cūḷapanthako, bākulo, kuṇḍadhāno, dārucīriyo, yasojo, ajito <pb ed="V" n="2.0122" />, tissametteyyo, puṇṇako, mettagu, dhotako, upasīvo, nando, hemako, todeyyo, kappo, jatukaṇṇī, bhadrāvudho, udayo, posalo, mogharājā, piṅgiyoti ete asīti mahāsāvakā nāma.</p>

<p rend="bodytext">Kasmā panete eva therā ‘‘mahāsāvakā’’ti vuccantīti? Abhinīhārassa mahantabhāvato. Tathā hi dve aggasāvakāpi mahāsāvakesu antogadhā. Te hi sāvakapāramiñāṇassa matthakappattiyā sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena ‘‘mahāsāvakā’’tipi vuccanti, itare pana pakatisāvakehi sātisayaṃ mahābhinīhārā. Tathā hi te padumuttarassa bhagavato kāle katapaṇidhānā, tato eva sātisayaṃ abhiññāsamāpattīsu vasino pabhinnappaṭisambhidā ca. Kāmaṃ sabbepi arahanto sīlavisuddhiādike sampādetvā catūsu <pb ed="M" n="2.0133" /> satipaṭṭhānesu suppatiṭṭhitacittā satta bojjhaṅge yathābhūtaṃ bhāvetvā maggappaṭipāṭiyā anavasesato kilese khepetvā aggaphale patiṭṭhahanti, tathāpi yathā saddhāvimuttato diṭṭhippattassa, paññāvimuttato ca ubhatobhāgavimuttassa pubbabhāgabhāvanāvisesasiddho maggabhāvanāviseso, evaṃ abhinīhāramahantattapubbayogamahantattā hi sasantāne sātisayassa guṇavisesassa nipphāditattā sīlādīhi guṇehi mahantā sāvakāti mahāsāvakā. Tesuyeva pana ye bodhipakkhiyadhammesu pāmokkhabhāvena dhurabhūtānaṃ sammādiṭṭhisaṅkappādīnaṃ sātisayaṃ kiccānubhāvanipphattiyā kāraṇabhūtāya tajjābhinīhārābhinīhaṭāya sakkaccaṃ nirantaraṃ cirakālasambhāvitāya sammāpaṭipattiyā yathākkamaṃ paññāya samādhismiñca ukkaṭṭhapāramippattiyā savisesaṃ sabbaguṇehi aggabhāve ṭhitā, te sāriputtamoggallānā. Itare aṭṭhasattati therā sāvakapāramiyā matthake sabbasāvakānaṃ aggabhāvena aṭṭhitattā ‘‘mahāsāvakā’’icceva vuccanti. Pakatisāvakā pana abhinīhāramahantattābhāvato pubbayogamahantattābhāvato ca ‘‘satthusāvakā’’icceva vuccanti. Te pana aggasāvakā viya mahāsāvakā viya ca na parimitā, atha kho anekasatā anekasahassā.</p>

<p rend="bodytext">Vayatīti <hi rend="bold">vayo,</hi> ādimajjhapariyosānesu katthaci aparikilamanto avitthāyanto te ganthe santāneti paṇetīti attho. Dve paṭisedhā pakatiṃ gamentīti dassetuṃ <hi rend="bold">‘‘avayo na hotī’’</hi>ti vatvā tattha avayaṃ dassetuṃ <hi rend="bold">‘‘avayo nāma…pe… na sakkotī’’</hi>ti vuttaṃ.</p>

<p rend="bodytext"><hi rend="bold">Idhā</hi>ti imasmiṃ sutte. <hi rend="bold">Eta</hi>nti ‘‘vivicceva kāmehī’’tiādivacanaṃ. Tatiyavijjādhigamāya paṭipattikkamo <hi rend="bold">visuddhimagge</hi> (visuddhi. 1.70) sātisayaṃ vitthārito, tathā <pb ed="V" n="2.0123" /> idha avattukāmatāya <hi rend="bold">bhayabheravasuttā</hi>dīsu (ma. ni. 1.34 ādayo) viya saṅkhepato ca vattukāmatāya ‘‘dvinnaṃ vijjāna’’micceva vuttaṃ.</p>

<p rend="bodytext"><hi rend="bold">Vijjā</hi>ti pubbenivāsappaṭicchādakassa mohakkhandhassa vijjanaṭṭhenapi vijjā. <hi rend="bold">Moho paṭicchādakaṭṭhena tamoti vuccati</hi> tamo viyāti katvā. Kātabbato karaṇaṃ, obhāsova karaṇaṃ <hi rend="bold">obhāsakaraṇaṃ,</hi> attano paccayehi obhāsabhāvena nibbattetabbaṭṭhenāti attho. <hi rend="bold">Ayaṃ attho</hi>ti <pb ed="M" n="2.0134" /> ayameva adhippetattho. <hi rend="bold">Pasaṃsāvacana</hi>nti tasseva atthassa thomanāvacanaṃ paṭipakkhavidhamanapavattivisesānaṃ bodhanato. <hi rend="bold">Yojanā</hi>ti pasaṃsāvasena vuttapadānaṃ atthadassanavasena vuttapadassa ca yojanā. <hi rend="bold">Avijjā vihatā</hi>ti etena vijjanaṭṭhena vijjāti ayampi attho dīpitoti daṭṭhabbaṃ. <hi rend="bold">Yasmā vijjā uppannā</hi>ti etena vijjāpaṭipakkhā avijjā, paṭipakkhatā cassā pahātabbabhāvena vijjāya ca pahāyakabhāvenāti dasseti. <hi rend="bold">Itarasmimpi padadvaye</hi>ti ‘‘tamo vihato, āloko uppanno’’ti padadvayepi. <hi rend="bold">Eseva nayo</hi>ti yathāvuttayojanaṃ atidisati. Tatthāyaṃ yojanā – evaṃ adhigatavijjassa tamo vihato viddhasto. Kasmā? Yasmā āloko uppanno ñāṇāloko pātubhūtoti. <hi rend="bold">Pesitattassā</hi>ti yathādhippetatthasiddhippattiṃ vissaṭṭhacittassa, paṭhamavijjādhigamāya pesitacittassāti vuttaṃ hoti.</p>

<p rend="bodytext"><hi rend="bold">Vipassanāpādaka</hi>nti iminā tassa jhānacittassa nibbedhabhāgiyatamāha. Vipassanā tividhā vipassakapuggalabhedena. Mahābodhisattānañhi paccekabodhisattānañca vipassanā cintāmayañāṇasaṃvaḍḍhitattā sayambhuñāṇabhūtā, itaresaṃ sutamayañāṇasaṃvaḍḍhitattā paropadesasambhūtā. Sā ‘‘ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā’’tiādinā anekadhā arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ aññataramukhavasena ca anekadhāva <hi rend="bold">visuddhimagge</hi> (visuddhi. 1.306) nānānayato vibhāvitā. Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu ‘‘mahāvajirañāṇa’’nti vuccati. Yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhā devasikaṃ satthu vaḷañjanakasamāpattiyo vuccanti, svāyaṃ buddhānaṃ vipassanācāro paramatthamañjūsāyaṃ <hi rend="bold">visuddhimaggasaṃvaṇṇanāyaṃ</hi> (visuddhi. mahāṭī. 1.144) dassito, atthikehi tato gahetabboti. Idha pana sāvakānaṃ vipassanācāraṃ sandhāya ‘‘vipassanāpādaka’’nti vuttaṃ.</p>

<p rend="bodytext">Kāmaṃ <pb ed="M" n="2.0135" /><pb ed="V" n="2.0124" /> heṭṭhimamaggañāṇānipi āsavānaṃ khepanañāṇāni eva, anavasesato pana tesaṃ khepanaṃ aggamaggañāṇenevāti āha <hi rend="bold">‘‘arahattamaggañāṇatthāyā’’</hi>ti. <hi rend="bold">Āsavavināsanato</hi>ti āsavānaṃ nissesaṃ samucchindanato. Āsavānaṃ khaye ñāṇaṃ āsavakkhayañāṇanti dassento <hi rend="bold">‘‘tatra cetaṃ ñāṇa’’</hi>nti vatvā <hi rend="bold">‘‘khaye’’</hi>ti ādhāre bhummaṃ, na visayeti dassento <hi rend="bold">‘‘tattha pariyāpannattā’’</hi>ti āha. <hi rend="bold">Abhinīharatī</hi>ti abhimukhaṃ nīharati, yathā maggābhisamayo hoti, savanaṃ tadabhimukhaṃ pavatteti. <hi rend="bold">Idaṃ dukkha</hi>nti dukkhassa ariyasaccassa tadā bhikkhunā paccakkhato gahitabhāvadassanaṃ. <hi rend="bold">Ettakaṃ dukkha</hi>nti tassa paricchijja gahitabhāvadassanaṃ. <hi rend="bold">Na ito bhiyyo</hi>ti tassa anavasesato gahitabhāvadassanaṃ. Tenāha <hi rend="bold">‘‘sabbampi dukkhasacca’’</hi>ntiādi. <hi rend="bold">Sarasalakkhaṇapaṭivedhenā</hi>ti sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti, tathā pavatti. Tenevāha <hi rend="bold">‘‘yathābhūtaṃ pajānātī’’</hi>ti. Dukkhaṃ samudeti etasmāti <hi rend="bold">dukkhasamudayo. Yaṃ ṭhānaṃ patvā</hi>ti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma. <hi rend="bold">Patvā</hi>ti ca tadubhayavato puggalassa pavattiyāti katvā vuttaṃ. <hi rend="bold">Patvā</hi>ti vā pāpuṇanahetu. <hi rend="bold">Appavatti</hi>nti appavattinimittaṃ. Te vā na pavattanti etthāti appavatti, nibbānaṃ. <hi rend="bold">Tassā</hi>ti dukkhanirodhassa. <hi rend="bold">Sampāpaka</hi>nti sacchikiriyāvasena sammadeva pāpakaṃ.</p>

<p rend="bodytext"><hi rend="bold">Kilesavasenā</hi>ti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā sesasaccānañca taṃsamudayādipariyāyo atthi, tasmā vuttaṃ <hi rend="bold">‘‘pariyāyato’’</hi>ti. Dassento saccānīti yojanā. Āsavānañcettha gahaṇaṃ ‘‘āsavānaṃ khayañāṇāyā’’ti āraddhattā. Tathā hi ‘‘kāmāsavāpi cittaṃ vimuccatī’’tiādinā āsavavimuttisīseneva sabbakilesavimutti vuttā. ‘‘Idaṃ dukkhanti yathābhūtaṃ pajānātī’’tiādinā missakamaggo idha kathitoti <hi rend="bold">‘‘saha vipassanāya koṭippattaṃ maggaṃ kathesī’’</hi>ti vuttaṃ. <hi rend="bold">Jānato passato</hi>ti iminā pariññāsacchikiriyābhāvanābhisamayā vuttā. <hi rend="bold">Vimuccatī</hi>ti iminā pahānābhisamayo vuttoti āha <hi rend="bold">‘‘iminā maggakkhaṇaṃ dassetī’’</hi>ti. <hi rend="bold">Jānato</hi><pb ed="M" n="2.0136" /><hi rend="bold">passato</hi>ti vā hetuniddeso. Yaṃ jānanahetu kāmāsavāpi cittaṃ vimuccatīti yojanā. Dhammānañhi samānakālikānampi paccayapaccayuppannatā sahajātakoṭiyā labbhati. Bhavāsavaggahaṇeneva ettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.</p>

<p rend="bodytext"><hi rend="bold">Khīṇā jātītiādīhi</hi> padehi. <hi rend="bold">Tassā</hi>ti paccavekkhaṇañāṇassa. <hi rend="bold">Bhūmi</hi>nti pavattiṭṭhānaṃ. Yenādhippāyena ‘‘katamā panassā’’tiādinā codanā katā, taṃ vivaranto <hi rend="bold">‘‘na tāvassā’’</hi>tiādimāha <pb ed="V" n="2.0125" />. Tattha <hi rend="bold">na tāvassa atītā jāti khīṇā</hi> maggabhāvanāyāti adhippāyo. Tattha kāraṇamāha <hi rend="bold">‘‘pubbeva khīṇattā’’</hi>ti. Na anāgatā assa jāti khīṇāti yojanā. <hi rend="bold">Na anāgatā</hi>ti ca anāgatabhāvasāmaññaṃ gahetvā lesena codeti. Tenāha <hi rend="bold">‘‘anāgate vāyāmābhāvato’’</hi>ti. Anāgataviseso panettha adhippeto, tassa khepane vāyāmo labbhateva. Tenāha <hi rend="bold">‘‘yā pana maggassā’’</hi>tiādi. <hi rend="bold">Ekacatupañcavokārabhavesū</hi>ti bhavattayaggahaṇaṃ vuttanayena anavasesato jātiyā khīṇabhāvadassanatthaṃ. <hi rend="bold">Ta</hi>nti yathāvuttaṃ jātiṃ. <hi rend="bold">So</hi>ti khīṇāsavo bhikkhu.</p>

<p rend="bodytext">Brahmacariyavāso nāma idha maggabrahmacariyassa nibbattanamevāti āha <hi rend="bold">‘‘parivuttha’’</hi>nti. Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti, itaresu ca saccesu nesaṃ pahānābhisamayādivasena pavatti pākaṭā eva. Tena vuttaṃ <hi rend="bold">‘‘catūsu saccesu catūhi maggehi pariññāpahānasacchikiriyābhāvanābhisamayavasenā’’</hi>ti. <hi rend="bold">Puthujjanakalyāṇakādayo</hi>ti <hi rend="bold">ādi</hi>-saddena sattasekhaṃ saṅgaṇhāti.</p>

<p rend="bodytext"><hi rend="bold">Itthattāyā</hi>ti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana pakārā ariyamaggabyāpārabhūtā pariññādayo idhādhippetāti āha <hi rend="bold">‘‘evaṃsoḷasavidhakiccabhāvāyā’’</hi>ti. Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu ca pahānameva padhānaṃ tadatthattā itaresanti āha <hi rend="bold">‘‘kilesakkhayāya vā’’</hi>ti. Pahīnakilesapaccavekkhaṇavasena vā etaṃ vuttaṃ. Dutiyavikappe <hi rend="bold">itthattāyā</hi>ti nissakke sampadānavacananti āha <hi rend="bold">‘‘itthabhāvato’’</hi>ti <pb ed="M" n="2.0137" />. <hi rend="bold">Apara</hi>nti anāgataṃ. Ime pana carimakattabhāvasaṅkhātā pañcakkhandhā. <hi rend="bold">Pariññātā tiṭṭhantī</hi>ti etena tesaṃ appatiṭṭhataṃ dasseti. Apariññāmūlakā hi patiṭṭhā. Yathāha ‘‘kabaḷīkāre ce, bhikkhave, āhāre atthi rāgo, atthi nandī, atthi taṇhā, patiṭṭhitaṃ tattha viññāṇaṃ viruḷha’’ntiādi (saṃ. ni. 2.64; kathā. 296; mahāni. 7). Tenevāha – <hi rend="bold">‘‘chinnamūlakā rukkhā viyā’’</hi>tiādi.</p>

<p rend="bodytext"><hi rend="bold">Yassā</hi>ti puthujjanassa. Tassa hi sīlaṃ kadāci vaḍḍhati, kadāci hāyati. Sekkhāpi pana sīlesu paripūrakārinova, asekkhesu vattabbameva natthi. Tenāha <hi rend="bold">‘‘khīṇāsavassā’’</hi>tiādi. <hi rend="bold">Vasippatta</hi>nti vasībhāvappattaṃ. <hi rend="bold">Suṭṭhu samāhita</hi>nti aggaphalasamādhinā sammadeva samāhitaṃ. <hi rend="bold">Dhitisampanna</hi>nti aggaphaladhitiyā samannāgataṃ. <hi rend="bold">Maccuṃ jahitvā ṭhita</hi>nti āyatiṃ punabbhavābhāvato vuttaṃ. Kathaṃ punabbhavābhāvoti āha <hi rend="bold">‘‘sabbe pāpadhamme pajahitvā ṭhita’’</hi>nti. Sabbassapi ñeyyadhammassa catusaccantogadhattā vuttaṃ <hi rend="bold">‘‘buddhanti catusaccabuddha’’</hi>nti. <hi rend="bold">Buddhasāvakā</hi>ti sāvakabuddhā namassanti, <pb ed="V" n="2.0126" /> pageva itarā pajā. Itarā hi pajā sāvakepi namassanti. Iti ettakena ṭhānena sammāsambuddhassa vasena gāthānaṃ atthaṃ vatvā idāni sāvakassapi vasena atthaṃ yojetvā dassetuṃ <hi rend="bold">‘‘atha vā’’</hi>tiādi vuttaṃ. <hi rend="bold">Sāvakopi gotamo</hi> mukhanibbattena sampattena sambandhena, yato sabbepi ariyasāvakā bhagavato orasaputtāti vuccantīti.</p>

<p rend="bodytext">Nivussatīti <hi rend="bold">nivāso,</hi> nivuttho khandhasantānoti āha <hi rend="bold">‘‘nivutthakkhandhaparampara’’</hi>nti. <hi rend="bold">Aveti, avedī</hi>ti pāṭhadvayenapi pubbenivāsañāṇassa kiccasiddhiṃyeva dasseti. Ekattakāyaekattasaññibhāvasāmaññato vehapphalāpi ettheva saṅgahaṃ gacchantīti <hi rend="bold">‘‘cha kāmāvacare, nava brahmaloke’’</hi>icceva vuttaṃ. Itare pana apacurabhāvato na vuttā. Ekaccānaṃ avisayabhāvato ca avacanaṃ daṭṭhabbaṃ. Jāti khīyati etenāti <hi rend="bold">jātikkhayo,</hi> arahattanti āha <hi rend="bold">‘‘arahattaṃ patto’’</hi>ti. ‘‘Abhiññāyā’’ti vattabbe yakāralopena ‘‘abhiññā’’ti niddeso katoti āha <hi rend="bold">‘‘jānitvā’’</hi>ti. <hi rend="bold">Kiccavosānenā</hi>ti catūhi maggehi kattabbassa soḷasavidhassa kiccassa pariyosānena. <hi rend="bold">Vosito</hi>ti pariyosito, niṭṭhitoti attho. <hi rend="bold">Moneyyena samannāgato</hi>ti kāyamoneyyādīhi samannāgato. Lapitaṃ <pb ed="M" n="2.0138" /> lapatīti <hi rend="bold">lapitalāpano. Attapaccakkhato ñatvā</hi>ti iminā tesaṃ vijjānaṃ paṭiladdhabhāvaṃ dīpeti.</p>

<p rend="centre">Tikaṇṇasuttavaṇṇanā niṭṭhitā.</p>

<p rend="title">9. Jāṇussoṇisuttavaṇṇanā</p>

<p rend="bodytext" n="60"><hi rend="paranum">60</hi><hi rend="dot">.</hi> Navame <hi rend="bold">deyyadhammassetaṃ nāma</hi>nti yāgaṃ karontena dātabbadeyyadhammaṃ sandhāya vadati tadaññassa pāḷiyaṃ deyyadhammaggahaṇeneva gahitattā. <hi rend="bold">Matakabhatta</hi>nti matake uddissa dātabbabhattaṃ, pitupiṇḍanti vuttaṃ hoti. <hi rend="bold">Varapurisāna</hi>nti visiṭṭhapurisānaṃ, uttamapurisānanti attho. <hi rend="bold">Sabbametaṃ dāna</hi>nti yathāvuttabhedaṃ yaññasaddhādidānaṃ.</p>

<p rend="centre">Jāṇussoṇisuttavaṇṇanā niṭṭhitā.</p>

<p rend="title">10. Saṅgāravasuttavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi> Dasame jiṇṇānaṃ hatthisālādīnaṃ paṭisaṅkharaṇaṃ puna pākatikakaraṇaṃ jiṇṇapaṭisaṅkharaṇaṃ <pb ed="V" n="2.0127" />, tassa kārako <hi rend="bold">jiṇṇapaṭisaṅkharaṇakārako. Bāhirasamaye</hi>ti satthusāsanato bāhire aññatitthiyasamaye. <hi rend="bold">Sabbacatukkenā</hi>tiādīsu sabbesu dvipadacatuppadādibhedesu pāṇesu ekekasmiṃ cattāro cattāro pāṇe vadhitvā yajitabbaṃ yaññaṃ sabbacatukkaṃ nāma. Sesesupi iminā nayena attho veditabbo. <hi rend="bold">Yassa vā tassa vā</hi>ti nissakke sāmivacananti āha <hi rend="bold">‘‘yasmā vā tasmā vā’’</hi>ti. <hi rend="bold">Evamassāya</hi>nti ettha <hi rend="bold">assū</hi>ti nipātamattanti āha <hi rend="bold">‘‘evaṃ santepi aya’’</hi>nti.</p>

<p rend="bodytext"><hi rend="bold">Vaḍḍhento</hi>ti paṭṭhapento. Maggabrahmacariyassa ogadhaṃ mūlaṃ patiṭṭhābhūtaṃ <hi rend="bold">brahmacariyogadhaṃ</hi>. Tenāha <hi rend="bold">‘‘arahattamaggasaṅkhātassā’’</hi>tiādi. Ukkaṭṭhaniddesena cettha arahattamaggasseva gahaṇaṃ katanti daṭṭhabbaṃ. <hi rend="bold">Uttamaṃ patiṭṭhābhūtaṃ</hi> ārammaṇūpanissayabhāvena.</p>

<p rend="bodytext">Appehi veyyāvaccakarādīhi attho etissāti <hi rend="bold">appaṭṭhā</hi> ttha-kārassa ṭṭha-kāraṃ katvā. Tenāha <hi rend="bold">‘‘yattha bahū’’</hi>tiādi. <hi rend="bold">Yatthā</hi>ti yassaṃ paṭipadāyaṃ <pb ed="M" n="2.0139" />. Appo samārambho etassāti <hi rend="bold">appasamārambho. Pāsaṃsā</hi>ti pasaṃsārahā. <hi rend="bold">Etaṃ yeva kathāpessāmī</hi>ti eteneva brāhmaṇena kathāpessāmi.</p>

<p rend="bodytext"><hi rend="bold">Soppenā</hi>ti niddāya. <hi rend="bold">Pamādenā</hi>ti jāgariyādīsu ananuyuñjanato sativippavāsalakkhaṇena pamādena. <hi rend="bold">Paccanīkapaṭiharaṇavasenā</hi>ti paṭipakkhāpanayanavasena. Tathā hi bhagavato ca sāsanassa ca paṭipakkhā titthiyā, tesaṃ haraṇato paṭihāriyaṃ. Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti. ‘‘Paṭī’’ti vā ayaṃ saddo ‘‘pacchā’’ti etassa atthaṃ bodheti ‘‘tasmiṃ paṭipaviṭṭhasmiṃ, añño āgañchi brāhmaṇo’’tiādīsu (su. ni. 985; cūḷani. vatthugāthā 4) viya, tasmā samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ, attano vā upakkilesesu catutthajjhānamaggehi haritesu pacchāharaṇaṃ paṭihāriyaṃ, iddhiādesanānusāsaniyo ca vigatūpakkilesena katakiccena ca sattahitatthaṃ puna pavattetabbā, haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti, paṭihāriyameva <hi rend="bold">pāṭihāriyaṃ</hi>. Paṭihāriye vā iddhiādesanānusāsanisamudāye bhavaṃ ekekaṃ <hi rend="bold">pāṭihāriya</hi>nti vuccati. Paṭihāriyaṃ vā catutthajjhānaṃ maggo ca paṭipakkhaharaṇato, tattha jātaṃ nimittabhūte, tato vā āgatanti <hi rend="bold">pāṭihāriyaṃ</hi>.</p>

<p rend="bodytext"><hi rend="bold">Āgatanimittenā</hi>ti āgatākārasallakkhaṇavasena. Esa nayo sesesupi. <hi rend="bold">Eko rājā</hi>ti dakkhiṇamadhurādhipati <pb ed="V" n="2.0128" /> eko paṇḍurājā. <hi rend="bold">Evampi te mano</hi>ti iminā ākārena tava mano pavattoti attho. Tena pakārena pavattoti āha <hi rend="bold">‘‘somanassito vā’’</hi>tiādi. Sāmaññajotanā visese avatiṭṭhatīti adhippāyenevaṃ vuttaṃ. ‘‘Evaṃ tava mano’’ti idañca manaso somanassitatādimattadassanaṃ, na pana yena so somanassito vā domanassito vā, taṃdassanaṃ. Somanassaggahaṇena cettha tadekaṭṭhā rāgādayo saddhādayo ca dassitā honti, domanassaggahaṇena dosādayo. <hi rend="bold">Dutiya</hi>nti ‘‘itthampi te mano’’ti padaṃ. <hi rend="bold">Itipī</hi>ti ettha <hi rend="bold">iti</hi>-saddo nidassanattho ‘‘atthīti <pb ed="M" n="2.0140" /> kho, kaccāna, ayameko anto’’tiādīsu (saṃ. ni. 2.15; 3.90) viya. Tenāha <hi rend="bold">‘‘imañca imañca atthaṃ cintayamāna’’</hi>nti. <hi rend="bold">Pi</hi>-saddo vuttatthasampiṇḍanattho.</p>

<p rend="bodytext"><hi rend="bold">Kathentānaṃ sutvā</hi>ti kathentānaṃ saddaṃ sutvā. <hi rend="bold">Tassa vasenā</hi>ti tassa vitakkitassa vasena. <hi rend="bold">Aṭṭakārakenā</hi>ti vinicchayakārakena.</p>

<p rend="bodytext"><hi rend="bold">Na ariyāna</hi>nti ariyānaṃ maggaphalacittaṃ na jānātīti attho. Tañhi tena anadhigatattā cetopariyañāṇenapi na sakkā viññātuṃ, aññaṃ pana cittaṃ jānātiyeva. <hi rend="bold">Heṭṭhimo uparimassa cittaṃ na jānātī</hi>tiādīnipi maggaphalacittameva sandhāya vuttānīti veditabbāni. Sotāpannādayopi hi attanā adhigatameva maggaphalaṃ parehi uppāditaṃ sammā cetopariyañāṇena jānituṃ sakkonti, na attanā anadhigataṃ. Sabbepi ariyā attano phalaṃ samāpajjanti adhigatattāti dassento <hi rend="bold">‘‘etesu cā’’</hi>tiādimāha. Yadi ariyā attanā adhigataphalaṃ samāpajjanti, uparimāpi heṭṭhimaṃ phalaṃ samāpajjanti adhigatattā lokiyasamāpattiyo viyāti kassaci āsaṅkā siyā, tannivattanatthamāha <hi rend="bold">‘‘uparimo heṭṭhimaṃ na samāpajjatī’’</hi>ti.</p>

<p rend="bodytext"><hi rend="bold">Uparimo</hi>ti sakadāgāmiādiariyapuggalo. <hi rend="bold">Heṭṭhima</hi>nti sotāpattiphalādiṃ. <hi rend="bold">Na samāpajjatī</hi>ti satipi adhigatatte na samāpajjati. Kasmāti ce? Kāraṇamāha <hi rend="bold">‘‘tesañhī’’</hi>tiādi, tesaṃ sakadāgāmiādīnaṃ heṭṭhimā heṭṭhimā phalasamāpatti tesu tesuyeva heṭṭhimesu ariyapuggalesu pavattati, na uparimesūti attho. Iminā heṭṭhimaṃ phalacittaṃ uparimassa na uppajjatīti dasseti. Kasmāti ce? Puggalantarabhāvūpagamanena paṭippassaddhattā. Etena uparimo ariyo heṭṭhimaṃ phalasamāpattiṃ samāpajjati attanā adhigatattā yathā taṃ lokiyasamāpattinti evaṃ pavatto hetu byabhicāritoti daṭṭhabbaṃ. Na hi lokiyajjhānesu puggalantarabhāvūpagamanaṃ nāma atthi visesābhāvato, idha pana asamugghāṭitakammakilesanirodhanena puthujjanehi <pb ed="V" n="2.0129" /> viya sotāpannassa sotāpannādīhi sakadāgāmiādīnaṃ puggalantarabhāvūpagamanaṃ atthi. Yato heṭṭhimā heṭṭhimā phaladhammā uparūparimaggadhammehi nivattitā paṭipakkhehi viya abhibhūtā appavattidhammataṃyeva āpannā. Teneva vuttaṃ <hi rend="bold">‘‘paṭippassaddhattā’’</hi>ti.</p>

<p rend="bodytext">Apica <pb ed="M" n="2.0141" /> kusalakiriyappavatti nāma aññā, vipākappavatti ca aññāti anantaraphalattā ca lokuttarakusalānaṃ heṭṭhimato uparimo bhavantaragato viya hoti. Taṃtaṃphalavaseneva hi ariyānaṃ sotāpannādināmalābho. Te sace aññaphalasamaṅginopi honti, sotāpannādināmampi tesaṃ avavatthitaṃ siyā. Tassa tassa vā ariyassa taṃ taṃ phalaṃ sadisanti katvā na uparimassa heṭṭhimaphalasamaṅgitāya lesopi sambhavati, kuto tassā samāpajjananti daṭṭhabbaṃ. Heṭṭhimā ca sotāpannādayo uparimaṃ sakadāgāmiphalādiṃ na samāpajjanti anadhigatattā. Na hi anadhigataṃ samāpattiṃ samāpajjituṃ sakkā, tasmā sabbepi ariyā attanoyeva phalaṃ samāpajjantīti niṭṭhamettha gantabbaṃ.</p>

<p rend="bodytext"><hi rend="bold">Pavattentā</hi>ti pavattakā hutvā, pavattanavasenāti attho. <hi rend="bold">Eva</hi>nti yathānusiṭṭhāya anusāsaniyā vidhivasena paṭisedhavasena ca pavattitākāraparāmasanaṃ. Sā ca sammāvitakkā nāma micchāvitakkānañca pavattiākāradassanavasena pavattati. Tattha ānisaṃsassa ādīnavassa ca vibhāvanatthaṃ <hi rend="bold">aniccasaññameva,</hi> na niccasaññanti attho. Paṭiyoginivattanatthañhi <hi rend="bold">eva</hi>-kāraggahaṇaṃ. Idhāpi evasaddaggahaṇassa attho payojanañca vuttanayeneva veditabbaṃ. <hi rend="bold">Idaṃ</hi>-gahaṇepi eseva nayo. <hi rend="bold">Pañcakāmaguṇarāga</hi>nti nidassanamattaṃ daṭṭhabbaṃ tadaññarāgassa dosādīnañca pahānassa icchitattā tappahānassa ca tadaññarāgādikhepassa upāyabhāvato. Tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya. <hi rend="bold">Lokuttaradhammamevā</hi>ti avadhāraṇaṃ paṭikkhepabhāvato sāvajjadhammanivattanaparaṃ daṭṭhabbaṃ, tassa adhigamūpāyānisaṃsabhūtānaṃ tadaññesaṃ anavajjadhammānaṃ nānantariyabhāvato.</p>

<p rend="bodytext"><hi rend="bold">Cintāmaṇikavijjāsarikkhakata</hi>nti iminā ‘‘cintāmaṇī’’ti evaṃ laddhanāmā loke ekā vijjā atthi, yāya paresaṃ cittaṃ vijānantīti dīpeti. ‘‘Tassā kira vijjāya sādhako puggalo tādise desakāle mantaṃ parijappitvā yassa cittaṃ jānitukāmo, tassa diṭṭhahatthādivisesasañjānanamukhena cittācāraṃ anuminanto kathetī’’ti keci. Apare ‘‘vācaṃ niccharāpetvā tattha akkharasallakkhaṇavasenā’’ti vadanti.</p>

<p rend="bodytext"><hi rend="bold">Idañca</hi><pb ed="M" n="2.0142" /><pb ed="V" n="2.0130" /><hi rend="bold">pana sabba</hi>nti ‘‘bhavaṃ gotamo anekavihitaṃ iddhividhaṃ paccanubhotī’’tiādinayappavattaṃ sabbampi.</p>

<p rend="centre">Saṅgāravasuttavaṇṇanā niṭṭhitā.</p>

<p rend="centre">Brāhmaṇavaggavaṇṇanā niṭṭhitā.</p>

<p rend="chapter">(7) 2. Mahāvaggo</p>

<p rend="title">1. Titthāyatanasuttavaṇṇanā</p>

<p rend="bodytext" n="62"><hi rend="paranum">62</hi><hi rend="dot">.</hi> Dutiyassa paṭhame <hi rend="bold">titthaṃ nāma dvāsaṭṭhi diṭṭhiyo</hi> tabbinimuttassa kassaci diṭṭhivipphanditassa abhāvato. Ettha hi sattā taranti uppilavanti ummujjanimujjaṃ karonti, tasmā <hi rend="bold">‘‘tittha’’</hi>nti vuccati. Pāragamanasaṅkhātañhi taraṇaṃ diṭṭhigatikānaṃ natthi, tattheva aparāparaṃ nimujjanummujjanavasena pilavanameva tesaṃ taraṇaṃ nāma. <hi rend="bold">Uppādakā</hi>ti pūraṇakassapādayo. Titthe jātā <hi rend="bold">titthiyā,</hi> yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā, titthikā eva <hi rend="bold">titthiyā. Manorame</hi>ti sāduphalabharitatāya abhayadisatāya ca manorame. <hi rend="bold">Imesuyeva tīsu ṭhānesū</hi>ti yathāvuttesu titthāyatanesu.</p>

<p rend="bodytext"><hi rend="bold">Yo yathā jānāti, tassa tathā vuccatī</hi>ti iminā puggalajjhāsayavasena tathā vuttanti dasseti. <hi rend="bold">Puggala</hi>-saddo ca tissannampi pakatīnaṃ sādhāraṇo, tasmā purisaggahaṇena tato visesanaṃ yathā ‘‘aṭṭha purisapuggalā’’ti. <hi rend="bold">Paṭisaṃviditaṃ karotī</hi>ti kevalaṃ jānanavasena viditaṃ karoti. <hi rend="bold">Anubhavati vā</hi>ti vipākalakkhaṇappattaṃ anubhavati. <hi rend="bold">Pubbekatahetū</hi>ti antogadhāvadhāraṇaṃ padanti āha <hi rend="bold">‘‘pubbekatakammapaccayenevā’’</hi>ti. <hi rend="bold">Iminā</hi>ti ‘‘sabbaṃ taṃ pubbekatahetū’’ti iminā vacanena. <hi rend="bold">Kammavedana</hi>nti kusalākusalakammasahajaṃ vedanaṃ. <hi rend="bold">Kiriyavedana</hi>nti ‘‘neva kusalākusalā na ca kammavipākā’’ti evaṃ vuttaṃ kiriyacittasahajaṃ vedanaṃ. Na kevalañca te kammakiriyavedanā eva paṭikkhipanti, atha kho sāsane loke ca pākaṭe vātābādhādiroge ca paṭikkhipanti evāti dassetuṃ <hi rend="bold">‘‘ye vā ime’’</hi>tiādimāha. Tattha <hi rend="bold">pittasamuṭṭhānā</hi>ti pittavikārādhikasambhūtā <pb ed="V" n="2.0131" />. Anantaradvayepi eseva nayo. <hi rend="bold">Sannipātikā</hi>ti pittādīnaṃ tiṇṇampi <pb ed="M" n="2.0143" /> vikārānaṃ sannipātato jātā. <hi rend="bold">Utupariṇāmajā</hi>ti sītādiutuno vipariṇāmato visamaparivuttito jātā. <hi rend="bold">Visamaparihārajā</hi>ti asappāyāhārayogapaṭisevanavasena kāyassa visamaṃ pariharaṇato jātā. <hi rend="bold">Opakkamikā</hi>ti upakkamato nibbattā. <hi rend="bold">Kammavipākajā</hi>ti kammassa vipākabhūtakkhandhato jātā. Virodhipaccayasamuṭṭhānā dhātūnaṃ vikārāvatthā, tappaccayā vā dukkhā vedanā ābādhanaṭṭhena <hi rend="bold">ābādho,</hi> so eva rujjanaṭṭhena <hi rend="bold">rogo</hi>. Tattha ‘‘yo yāpyalakkhaṇo, so rogo, itaro ābādho’’ti vadanti. Sabbesañca nesaṃ taṃtaṃdhātūnaṃ visamaṃ āsannakāraṇaṃ, na tathā itarāni. Tatthāpi ca pakopāvatthā dhātuyo āsannakāraṇaṃ, na tathā parapaccayāvatthāti daṭṭhabbaṃ. <hi rend="bold">Aṭṭhamaṃyeva</hi> kammavipākajaṃ ābādhaṃ <hi rend="bold">sampaṭicchanti</hi> ‘‘sabbaṃ taṃ pubbekatahetū’’ti vipallāsaggāhena. <hi rend="bold">‘‘Pubbe’’</hi>ti purātanasseva kammassa gahitattā upapajjavedanīyampi te paṭikkhipantīti vuttaṃ <hi rend="bold">‘‘dve paṭibāhitvā’’</hi>ti. <hi rend="bold">Sampaṭicchantī</hi>ti anujānanti.</p>

<p rend="bodytext"><hi rend="bold">Attanā katamūlakenā</hi>ti sāhatthikakammahetu. <hi rend="bold">Āṇattimūlakenā</hi>ti parassa āṇāpanavasena katakammahetu. <hi rend="bold">Imā</hi>ti tisso vedanā. <hi rend="bold">Sabbe paṭibāhantī</hi>ti sabbe roge paṭisedhenti sabbesampi tesaṃ ekena issareneva nimmitattā tabbhāvībhāvāsambhavato. Esa nayo sesesupi. <hi rend="bold">Sabbaṃ paṭibāhantī</hi>ti hetupaccayapaṭisedhanato sabbaṃ nisedhenti.</p>

<p rend="bodytext"><hi rend="bold">Mātikaṃ nikkhipitvā</hi>ti tiṇṇampi vedānaṃ asārabhāvadassanatthaṃ uddesaṃ katvā. <hi rend="bold">Ta</hi>nti taṃ mātikaṃ. <hi rend="bold">Vibhajitvā dassetu</hi>nti dosadassanavaseneva vibhāgato dassetuṃ. <hi rend="bold">Laddhipatiṭṭhāpanattha</hi>nti attano laddhiyā paṭijānāpanatthaṃ. <hi rend="bold">Laddhito laddhiṃ saṅkamantī</hi>ti mūlaladdhito aññaladdhiṃ upagacchanti paṭijānanti. <hi rend="bold">Pubbekatahetuyeva paṭisaṃvedetī</hi>ti kammavedanampi vipākavedanaṃ katvā vadanti. Diṭṭhigatikā hi byāmūḷhacittā kammantaravipākantarādīni āloḷenti, asaṅkarato saññāpetuṃ na sakkonti. Yathā ca akusalakamme, evaṃ kusalakammepīti dassetuṃ <hi rend="bold">‘‘evaṃ pāṇātipātā’’</hi>tiādi vuttaṃ. Tattha <hi rend="bold">eva</hi>nti yathā pubbekatahetu eva pāṇātipātino nāma honti, na idāni sayaṃkatakāraṇā, evaṃ pāṇātipātā viramaṇampi pubbekatahetu evāti vicāriyamāno pubbekatavādo akiriyavādo <hi rend="bold">eva</hi> sampajjati.</p>

<p rend="bodytext"><hi rend="bold">Kattukamyatāchando</hi><pb ed="M" n="2.0144" /> na taṇhāchando. <hi rend="bold">Kattukamyatā</hi>ti kātumicchā. <hi rend="bold">Paccattapurisakāro</hi>ti tena tena purisena kattabbakiccaṃ na hoti pubbekatahetu eva sijjhanato. <hi rend="bold">Ubhayampi taṃ esa na labbhatī</hi>ti kattabbakaraṇaṃ sucaritapūraṇaṃ, akattabbaakaraṇaṃ duccaritaviratīti idaṃ ubhayampi esa <pb ed="V" n="2.0132" /> na labhati. <hi rend="bold">Samaṇāpi hi pubbekatakāraṇāyeva hontī</hi>ti pubbekatakāraṇāyeva samaṇāpi honti, na idāni saṃvarasamādānādinā. <hi rend="bold">Assamaṇāpi pubbekatakāraṇāyevā</hi>ti pubbekatakāraṇāyeva assamaṇāpi honti, na saṃvarabhedena.</p>

<p rend="bodytext">Yathā pubbekatavāde chandavāyāmānaṃ asambhavato paccattapurisakārānaṃ abhāvo, evaṃ issaranimmānavādepi issareneva sabbassa nimmitabhāvānujānanatoti vuttaṃ <hi rend="bold">‘‘pubbekatavāde vuttanayeneva veditabbo’’</hi>ti. Esa nayo ahetukavādepīti āha <hi rend="bold">‘‘tathā ahetukavādepī’’</hi>ti.</p>

<p rend="bodytext"><hi rend="bold">Imesa</hi>ntiādinā imesaṃ titthāyatanānaṃ tucchāsāratāya thusakoṭṭanena kuṇḍakamattassapi alābho viya paramatthalesassapi abhāvo, tathā khajjopanakobhāsato tejaso phuliṅgamattassapi abhāvo viya andhaveṇikassapi maggassa appaṭilābho viya saddamattaṃ nissāya micchābhāgena vipallatthatāya <hi rend="bold">daddarajātake</hi> (jā. 1.2.43-43) sasakasadisatā ca vibhāvitā hoti. <hi rend="bold">Sārabhāva</hi>nti sīlasārādisampattiyā sārasabbhāvaṃ. <hi rend="bold">Niyyānikabhāva</hi>nti ekanteneva vaṭṭato niyyānāvahabhāvaṃ. <hi rend="bold">Aniggahito</hi>ti na niggahetabbo. Tenāha <hi rend="bold">‘‘niggahetuṃ asakkuṇeyyo’’</hi>ti. <hi rend="bold">Asaṃkiliṭṭho</hi>ti saṃkilesavirahito. Tenāha <hi rend="bold">‘‘nikkileso’’</hi>tiādi. <hi rend="bold">Anupavajjo</hi>ti dhammato na upavaditabbo. <hi rend="bold">Appaṭikuṭṭho</hi> nāma appaṭisedhanaṃ vā siyā anakkosanaṃ vāti tadubhayaṃ dassento <hi rend="bold">‘‘appaṭibāhito anupakkuṭṭho’’</hi>ti āha.</p>

<p rend="bodytext"><hi rend="bold">Tassa dhammassā</hi>ti ‘‘ayaṃ kho pana, bhikkhave’’tiādinā uddhaṭassa dhammassa. <hi rend="bold">Pañhaṃ pucchitvā</hi>ti kathetukamyatāvasena pañhaṃ pucchitvā. <hi rend="bold">Yathāpaṭipāṭiyā</hi>ti mātikāya yathānikkhittappaṭipāṭiyā. <hi rend="bold">Dhātuyo</hi>ti sabhāvadhāraṇaṭṭhena dhātuyo. Tā pana yasmā taṇhādiṭṭhikappanāparikappitaattasubhasukhasassatādipakatiādidhuvādijīvādikāyādikā viya <pb ed="M" n="2.0145" /> na icchāsabhāvā diṭṭhiādirahitehi vimuccamānaudumbarapupphādilokavohāravatthūni viya ca vācāvatthumattā, atha kho saccaparamatthabhūtāti āha <hi rend="bold">‘‘sabhāvā’’</hi>ti, saccasabhāvāti attho. Attano sabhāvaṃ dhārentīti hi dhātuyo. <hi rend="bold">Nijjīvanissattabhāvappakāsako</hi>ti bāhiraparikappitajīvābhāvappakāsako lokiyamahājanasaṃkappitasattābhāvappakāsako ca. <hi rend="bold">Ākaraṭṭhenā</hi>ti uppajjanaṭṭhānabhāvena. Uppattiṭṭhānampi hi ākaro āyatananti vuccati yathā ‘‘kambojo assānaṃ āyatana’’nti. <hi rend="bold">Manopavicārā</hi>ti taṃ taṃ ārammaṇaṃ upecca manaso vividhacaraṇākāro. Kehi katthāti āha <hi rend="bold">‘‘vitakkavicārapādehī’’</hi>tiādi. <hi rend="bold">Aṭṭhārasasu ṭhānesū</hi>ti cha somanassaṭṭhāniyāni <pb ed="V" n="2.0133" />, cha domanassaṭṭhāniyāni, cha upekkhāṭṭhāniyānīti evaṃ aṭṭhārasasu ṭhānesu.</p>

<p rend="bodytext"><hi rend="bold">Patiṭṭhādhātū</hi>ti sesabhūtattayassa ceva sabbūpādārūpānañca patiṭṭhāsabhāvā dhātu. Iminā nayena <hi rend="bold">ābandhanadhātū</hi>tiādīsupi attho veditabbo. Apica kakkhaḷabhāvasiddho sahajātadhammānaṃ ādhārabhāvo <hi rend="bold">patiṭṭhā</hi>bhāvo. Dravabhāvasiddhaṃ sampiṇḍanaṃ <hi rend="bold">ābandhanaṃ</hi>. Uṇhabhāvasiddhaṃ mudutāpakkatāvahaṃ <hi rend="bold">paripācanaṃ</hi>. Thaddhabhāvāvahaṃ uddhumātanaṃ <hi rend="bold">vitthambhanaṃ</hi>. Rūpavivitto rūpapariyanto ākāsoti yesaṃ so paricchedo, tehi so asamphuṭṭhovāti vuttaṃ <hi rend="bold">‘‘ākāsadhātūti asamphuṭṭhadhātū’’</hi>ti. Sañjānanavidhurā ārammaṇūpaladdhi <hi rend="bold">vijānanadhātu. Vitthāratopi kathetuṃ vaṭṭati</hi> saṅkhepantogadhattā vitthārassa. <hi rend="bold">Saṅkhepato kathetuṃ na vaṭṭati</hi> kathetabbassa atthassa anavasesapariyādānābhāvato. Tenāha <hi rend="bold">‘‘vitthāratova vaṭṭatī’’</hi>ti. <hi rend="bold">Ubhayathā</hi>ti saṅkhepato vitthārato ca.</p>

<p rend="bodytext">Anipphannāpi ākāsadhātu bhūtāni upādāya gahetabbatāmattena <hi rend="bold">‘‘upādārūpa’’</hi>nteva vuccati. <hi rend="bold">Diṭṭhānevāti sallakkhetabbāni</hi> upādārūpabhāvasāmaññato. <hi rend="bold">Tena sahajātā vedanā vedanākkhandho</hi> samudāye pavattavohārassa avayavepi dissanato yathā ‘‘vatthekadese daḍḍhe vatthaṃ daḍḍha’’nti. <hi rend="bold">‘‘Phasso ca cetanā ca saṅkhārakkhandho’’</hi>ti vuttaṃ mahābhūmakattā tesaṃ tappadhānattā ca saṅkhārakkhandhassa. <hi rend="bold">Arūpakkhandhā nāmaṃ</hi> ārammaṇābhimukhaṃ namanato nāmādhīnaggahaṇato ca. <hi rend="bold">Rūpakkhandho rūpaṃ</hi> paribyattaṃ ruppanaṭṭhena. <hi rend="bold">Paccaya</hi>nti nissayabhūtaṃ paccayaṃ. Vibhāgena <hi rend="bold">dvācattālīsa. Ekāsīti</hi><pb ed="M" n="2.0146" /><hi rend="bold">cittāni</hi> ‘‘sammasanacāroya’’nti katvā. <hi rend="bold">Anukkamena paṭipajjamāno</hi>ti evaṃ kaṅkhāvitaraṇavisuddhiyaṃ ṭhito uparimena tissannaṃ visuddhīnaṃ sampādanavasena visuddhibhāvanaṃ ussukkāpento.</p>

<p rend="bodytext"><hi rend="bold">Phassāyatana</hi>nti phassassa uppattiṭṭhānaṃ. <hi rend="bold">Suvaṇṇādīna</hi>nti suvaṇṇamaṇivajirādīnaṃ. Ākiṇṇaṃ viya hutvā uppajjanti etthāti <hi rend="bold">ākaro</hi>. Yathā cakkhu vipākaphassassa visesapaccayo, na tathā itaresanti katvā vuttaṃ <hi rend="bold">‘‘dve cakkhuviññāṇānī’’</hi>tiādi. Esa nayo sesavāresupi. Dvattiṃsāya vipākaphassesu dvipañcaviññāṇasahagataphasse ṭhapetvā sesā <hi rend="bold">dvāvīsati vipākaphassā</hi> veditabbā. <hi rend="bold">Diṭṭhameva hoti</hi> tena samānayogakkhamattā. <hi rend="bold">‘‘Saṅkhepato tāvā’’</hi>ti saṅkhepakathaṃ ārabhitvāpi vitthārakathāpettha vuttanayattā suviññeyyāvāti vuttaṃ <hi rend="bold">‘‘heṭṭhā…pe… veditabba’’</hi>nti.</p>

<p rend="bodytext">Somanassassa <pb ed="V" n="2.0134" /> uppattiṭṭhānabhūtaṃ <hi rend="bold">somanassaṭṭhāniyaṃ</hi>. Tenāha <hi rend="bold">‘‘somanassassa kāraṇabhūta’’</hi>nti. <hi rend="bold">Upavicaratī</hi>ti upecca pavattati. Sabhāvato saṅkappato ca somanassādiuppattihetukā somanassaṭṭhāniyāditāti āha <hi rend="bold">‘‘iṭṭhaṃ vā hotū’’</hi>tiādi. <hi rend="bold">Catutthaṃ diṭṭhameva hoti</hi> tadavinābhāvato.</p>

<p rend="bodytext"><hi rend="bold">Ariyasaccānī</hi>ti purimapade uttarapadalopenāyaṃ niddesoti āha <hi rend="bold">‘‘ariyabhāvakarānī’’</hi>tiādi. <hi rend="bold">Visuddhimagge</hi> (visuddhi. 2.531) <hi rend="bold">pakāsitaṃ,</hi> tasmā na idha pakāsetabbanti adhippāyo. <hi rend="bold">Sukhāvabodhanattha</hi>nti desiyamānāya vaṭṭakathāya sukhena avabodhanatthaṃ. Tenāha <hi rend="bold">‘‘yassa hī’’</hi>tiādi. <hi rend="bold">Dvādasapada</hi>nti avijjādīhi padehi dvādasapadaṃ. <hi rend="bold">Paccayavaṭṭa</hi>nti paccayappabandhaṃ. <hi rend="bold">Kathetukāmo hoti</hi> paccayākāramukhena saccāni dassetukāmatāya. <hi rend="bold">Gabbhāvakkantivaṭṭa</hi>nti gabbhokkantimukhena vipākavaṭṭaṃ dasseti ‘‘gabbhassāvakkanti hotī’’tiādinā. Tasmā panettha gabbhāvakkantivaseneva vaṭṭaṃ dassitanti āha <hi rend="bold">‘‘gabbhāvakkantivaṭṭasmiṃ hī’’</hi>tiādi. <hi rend="bold">Gabbhāvakkantivaṭṭasmi</hi>nti mātukucchimhi nibbattanavasena pavattadhammappabandhe. <hi rend="bold">Dassite</hi>ti desanāvasena dassite. Purimā dve yoniyo itarāhi oḷārikatāya <pb ed="M" n="2.0147" /> paribyattatarāti vuttaṃ <hi rend="bold">‘‘gabbhāvakkanti…pe… avabodhetumpī’’</hi>ti.</p>

<p rend="bodytext"><hi rend="bold">Paccayamatta</hi>nti channaṃ dhātūnaṃ sādhāraṇaṃ paccayabhāvamattaṃ, na tehi bhāgaso nipphādiyamānaṃ paccayavisesaṃ ‘‘kuto panetaṃ channaṃ dhātūna’’nti avibhāgena vuttattā. Tenāha <hi rend="bold">‘‘idaṃ vuttaṃ hotī’’</hi>tiādi. <hi rend="bold">Na mātu na pitu</hi> tāsaṃ dhātūnaṃ imassa sattassa bāhirabhāvato. <hi rend="bold">Gabbhassā</hi>ti ettha gabbhati attabhāvabhāvena vattatīti gabbho, kalalādiavattho dhammappabandho. Tannissitattā pana sattasantāno gabbhoti vutto yathā mañcanissitā ‘‘mañcā ukkuṭṭhiṃ karontī’’ti. Tannissayabhāvato mātukucchi gabbhoti vuccati ‘‘gabbhe vasati māṇavo’’tiādīsu (jā. 1.15.363). Gabbho viyāti vā gabbho. Yathā hi nivāsaṭṭhānatāya sattānaṃ ovarako ‘‘gabbho’’ti vuccati, evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi ‘‘gabbho’’ti vuccati. Idha pana paṭhamaṃ vuttaattheneva gabbhoti veditabbo. Tenāha <hi rend="bold">‘‘gabbho ca nāmā’’</hi>tiādi.</p>

<p rend="bodytext">Niratiatthena nirayo ca so yathāvuttena atthena gabbho cāti <hi rend="bold">nirayagabbho</hi>. Esa nayo sesapadesupi. Ayaṃ pana viseso – devamanujādayo viya uddhaṃ dīghā ahutvā tiriyaṃ añcitā dīghāti tiracchānā. Te eva khandhakoṭṭhāsabhāvena yoni ca so vuttanayena gabbho cāti <pb ed="V" n="2.0135" /><hi rend="bold">tiracchānayonigabbho</hi>. Pakaṭṭhato sukhato apetaṃ apagamo petabhāvo, taṃ pattānaṃ visayoti <hi rend="bold">pettivisayo,</hi> petayoni. Manassa ussannatāya sūrabhāvādiguṇehi upacitamānasatāya ukkaṭṭhaguṇacittatāya <hi rend="bold">manussā</hi>. Dibbanti kāmaguṇādīhi kīḷanti laḷanti jotantīti <hi rend="bold">devā. Gabbha</hi>saddo vuttanayo eva. <hi rend="bold">Nānappakāro</hi>ti yathāvuttena tadanantarabhedena ca nānappakārako. <hi rend="bold">Manussagabbho adhippeto</hi> supākaṭatāya paccakkhabhāvato. <hi rend="bold">Okkanti</hi> mātukucchiṃ okkamitvā viya uppatitvāti katvā. Nibbattanaṃ <hi rend="bold">nibbatti. Pātubhāvo</hi> uppattippakāsako ca.</p>

<p rend="bodytext">Sannipāto nāma avekallajātihīnavekalleti dassetuṃ <hi rend="bold">‘‘idha mātāpitaro’’</hi>tiādi vuttaṃ. <hi rend="bold">Idhā</hi>ti imasmiṃ sattaloke. <hi rend="bold">Sannipatitā</hi>ti <pb ed="M" n="2.0148" /> samodhānabhāvato sannipatitā samāgatā saṃsiliṭṭhā. <hi rend="bold">Utunī</hi>ti utumatī sañjātapupphā. Idañca utusamayaṃ sandhāya vuttaṃ, na lokasamaññākarajassa lagganadivasamattaṃ. Mātugāmassa hi yasmiṃ gabbhāsahasaññite okāse dārako nibbattati, tattha mahatī lohitapīḷakā saṇṭhahitvā aggahitapubbā eva bhijjitvā paggharati, vatthu suddhaṃ hoti paggharitalohitattā anāmayattā ca. Visuddhe vatthumhi mātāpitūsu ekavāraṃ sannipatitesu yāva satta divasāni khettameva hoti. Suddhaṃ vatthu nahānato parampi katipayāni divasāni gabbhasaṇṭhahanatāya khettameva hoti parittassa lohitalesassa vijjamānattā. Tasmiṃ samaye hatthaggāhaveṇiggāhādinā aṅgaparāmasanenapi dārako nibbattatiyeva. Itthisantānepi hi sattapi dhātū labbhanteva. Tathā hi <hi rend="bold">pārikāya nābhiparāmasanena</hi> sāmassa bodhisattassa, <hi rend="bold">diṭṭhamaṅgalikāya nābhiparāmasanena</hi> (jā. aṭṭha. 4.15.mātaṅgajātakavaṇṇanā; ma. ni. aṭṭha. 2.65) maṇḍabyassa nibbatti ahosi. Gandhanato uppannagatiyā nimittūpaṭṭhānena sūcanato dīpanato gandhoti laddhanāmena bhavagāmikammunā abbati pavattatīti <hi rend="bold">gandhabbo,</hi> tattha uppajjamānakasatto. <hi rend="bold">Paccupaṭṭhito hotī</hi>ti na mātāpitūnaṃ sannipātaṃ olokayamāno samīpe ṭhito paccupaṭṭhito nāma hoti, kammayantayantito pana eko satto tasmiṃ okāse nibbattanako hotīti ayamettha adhippāyo. Tadā hi tatrūpagasatto tatrūpapattiāvahantakammasaṅkhātena pellakayantena tathatthāya pellito upanīto viya hoti.</p>

<p rend="bodytext"><hi rend="bold">Viññāṇapaccayā nāmarūpa</hi>nti ettha viññāṇassa paccayabhāvena gahitattā <hi rend="bold">‘‘tayo arūpino khandhā’’</hi>ti vuttaṃ. Idha pana viññāṇaṃ paccayabhāvena aggahetvā gabbhokkantiyā eva paccayabhāvena gahitattā <hi rend="bold">‘‘viññāṇakkhandhampi pakkhipitvā’’</hi>ti vuttaṃ. Idha pana manussagabbhassa okkantiyā adhippetattā <hi rend="bold">‘‘gabbhaseyyakānaṃ paṭisandhikkhaṇe’’</hi>ti vuttaṃ.</p>

<p rend="bodytext">Taṇhāya <pb ed="V" n="2.0136" /> samudayasaccabhāvena gahitattā <hi rend="bold">‘‘ṭhapetvā taṇha’’</hi>nti vuttaṃ. <hi rend="bold">Tasseva pabhāvikā</hi>ti tasseva yathāvuttassa dukkhasaccassa uppādikā. <hi rend="bold">Dukkhanirodho</hi>ti <pb ed="M" n="2.0149" /> ettha dukkhaggahaṇena taṇhāpi gahitāti āha <hi rend="bold">‘‘tesaṃ dvinnampi…pe… dukkhanirodho’’</hi>ti. Avisesena hi tebhūmakavaṭṭaṃ idha dukkhanti adhippetaṃ. Atha vā dukkhassa anuppattinirodho tabbhāvikāya taṇhāya anuppattinirodhena vinā na hotīti vuttaṃ <hi rend="bold">‘‘tesaṃ dvinnampi…pe… dukkhanirodho’’</hi>ti. <hi rend="bold">Anuppattinirodho</hi>ti ca anuppattinirodhanimittaṃ nibbānaṃ dasseti.</p>

<p rend="bodytext"><hi rend="bold">‘‘Tattha vuttanayeneva veditabba’’</hi>nti vatvā ubhayattha pāḷiyā pavattiākārabhedaṃ dassetuṃ <hi rend="bold">‘‘ayaṃ pana viseso’’</hi>ti āha. <hi rend="bold">Tatthā</hi>ti visaddhimagge. <hi rend="bold">Idhā</hi>ti imasmiṃ sutte. <hi rend="bold">Avijjāya tvevā</hi>ti avijjāya tu eva. <hi rend="bold">Asesavirāganirodhā</hi>ti ettha accantameva saṅkhāre virajjati etenāti virāgo, maggo, tasmā virāgasaṅkhātena maggena asesanirodhā asesetvā nirodhā samucchindanāti evamettha attho daṭṭhabbo.</p>

<p rend="bodytext"><hi rend="bold">Sakalassā</hi>ti anavasesassa. <hi rend="bold">Kevalassā</hi>ti vā suddhassa, paraparikappitasattajīvādivirahitassāti attho. <hi rend="bold">Khīṇākāropi vuccati</hi> ‘‘nirujjhanaṃ nirodho’’ti iminā atthena. <hi rend="bold">Arahattampi nirodhoti vuccati</hi> nirodhante uppannattā. <hi rend="bold">Nibbānampi nirodhoti vuccati</hi> avijjādīnaṃ nirodhassa nimittabhāvato avijjādayo nirujjhanti etthāti nirodhoti katvā. <hi rend="bold">Khīṇākāradassanavasenā</hi>ti avijjādīnaṃ anuppattinirodhena nirujjhanākāradassanavasena. <hi rend="bold">Nibbānameva sandhāya,</hi> na pana arahattanti adhippāyo. Sabhāvadhammānaṃ niggaho nāma yathāvuttadhammaparicchedato ūnādhikabhāvappakāsanena attasabhāvavibhāvaneneva hotīti āha <hi rend="bold">‘‘niggaṇhanto hī’’</hi>tiādi.</p>

<p rend="centre">Titthāyatanasuttavaṇṇanā niṭṭhitā.</p>

<p rend="title">2. Bhayasuttavaṇṇanā</p>

<p rend="bodytext" n="63"><hi rend="paranum">63</hi><hi rend="dot">.</hi> Dutiye <hi rend="bold">parittātuṃ samatthabhāvenā</hi>ti uppannabhayato rakkhituṃ samatthabhāvena. Natthi ettha mātāputtaṃ aññamaññaṃ tāyituṃ samatthanti amātāputtāni, tāniyeva <hi rend="bold">amātāputtikāni</hi>. Tenāha <hi rend="bold">‘‘natthi etthā’’</hi>tiādi. <hi rend="bold">Ya</hi>nti bhummatthe upayogavacananti āha <hi rend="bold">‘‘yasmiṃ samaye’’</hi>ti. <hi rend="bold">Mātāpi puttaṃ passituṃ na labhati,</hi> parittātuṃ na samatthanti adhippāyo <pb ed="M" n="2.0150" />. <hi rend="bold">Puttopi mātara</hi>nti etthāpi eseva nayo. Cittutrāsoyeva bhayaṃ <hi rend="bold">cittutrāsabhayaṃ</hi>. Iminā ottappabhayādiṃ nivatteti. Aṭaviggahaṇena aṭavivāsino <pb ed="V" n="2.0137" /> vuttā ‘‘sabbo gāmo āgato’’tiādīsu viyāti āha <hi rend="bold">‘‘aṭavīti cettha aṭavivāsino corā veditabbā’’</hi>ti. <hi rend="bold">Ete</hi>ti aṭavivāsino corā. <hi rend="bold">Etaṃ vutta</hi>nti ‘‘aṭavisaṅkopo’’ti idaṃ vuttaṃ. Ṭhānagamanādiiriyāpathacakkasamaṅgino iriyāpathacakkasamāruḷhā nāma hontīti āha <hi rend="bold">‘‘iriyāpathacakkampi vaṭṭatī’’</hi>ti. Iriyāpathoyeva pavattanaṭṭhena cakkanti <hi rend="bold">iriyāpathacakkaṃ</hi>.</p>

<p rend="bodytext"><hi rend="bold">Pariyāyantī</hi>ti parito tena tena disābhāgena gacchanti. Tenāha <hi rend="bold">‘‘ito cito ca gacchantī’’</hi>ti. Mātupemena gantuṃ avisahitvā attano santikaṃ <hi rend="bold">āgacchantaṃ</hi>. Attasinehassa balavabhāvato mātarampi anapekkhitvā ‘‘attānaṃyeva rakkhissāmī’’ti <hi rend="bold">gacchantaṃ. Ekasmiṃ ṭhāne nilīna</hi>nti vuttanayeneva gantvā ekasmiṃ kheme padese nisinnaṃ. <hi rend="bold">Kulle vā</hi>tiādīsu kūlaṃ paratīraṃ vahati pāpetīhi <hi rend="bold">kullo,</hi> taraṇatthāya veḷunaḷādīhi kalāpaṃ katvā baddho. Pattharitvā baddho pana <hi rend="bold">uḷumpo,</hi> cāṭiādi <hi rend="bold">mattikābhājanaṃ. Vuyhamāna</hi>nti udakoghena adhosotaṃ nīyamānaṃ.</p>

<p rend="bodytext">Yathāvuttāni tīṇi bhayāni samātāputtikāniyeva assutavato puthujjanassa vasena amātāputtikāni dassitānīti āha <hi rend="bold">‘‘evaṃ pariyāyato amātāputtikāni bhayāni dassetvā’’</hi>ti.</p>

<p rend="centre">Bhayasuttavaṇṇanā niṭṭhitā.</p>

<p rend="title">3. Venāgapurasuttavaṇṇanā</p>

<p rend="bodytext" n="64"><hi rend="paranum">64</hi><hi rend="dot">.</hi> Tatiye <hi rend="bold">evaṃnāmake janapade</hi>ti yattha nāmaggahaṇena kosalasaddassa ruḷhīsaddataṃ dasseti. Tathā hi kosalā nāma jānapadino rājakumārā, tesaṃ nivāso ekopi janapado ruḷhīsaddena ‘‘kosalā’’ti vuccati. Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti. Ayamettha ruḷhī yathā aññatthāpi ‘‘kurūsu viharati, aṅgesu viharatī’’ti ca. Tabbisesane pana janapadasadde jātisadde ekavacanameva <pb ed="M" n="2.0151" /> yathā ‘‘kosalesu janapade’’ti. <hi rend="bold">Cārika</hi>nti caraṇaṃ. Caraṇaṃ vā cāro, so eva <hi rend="bold">cārikā</hi>. Tayidaṃ maggagamanaṃ idhādhippetaṃ, na cuṇṇikagamanamattanti āha <hi rend="bold">‘‘addhānagamanaṃ gacchanto’’</hi>ti. Taṃ vibhāgena dassetuṃ <hi rend="bold">‘‘cārikā ca nāmesā’’</hi>tiādi vuttaṃ. Tattha <hi rend="bold">dūrepī</hi>ti dūrepi nātidūrepi. <hi rend="bold">Sahasā gamana</hi>nti sīghagamanaṃ. <hi rend="bold">Mahākassapapaccuggamanādīsū</hi>ti <hi rend="bold">ādi</hi>-saddena āḷavakādīnaṃ atthāya gamanaṃ saṅgaṇhāti. Bhagavā hi mahākassapattheraṃ paccuggacchanto muhuttena tigāvutamaggamagamāsi. Āḷavakassatthāya <pb ed="V" n="2.0138" /> tiṃsayojanaṃ, tathā aṅgulimālassa, pukkusātissa pana pañcacattālīsayojanaṃ, mahākappinassa vīsayojanasataṃ, dhaniyassatthāya satta yojanasatāni, dhammasenāpatino saddhivihārikassa vanavāsissa tissasāmaṇerassa tigāvutādhikaṃ vīsayojanasataṃ agamāsi. <hi rend="bold">Imaṃ sandhāyā</hi>ti imaṃ aturitacārikaṃ sandhāya.</p>

<p rend="bodytext"><hi rend="bold">Upalabhiṃsū</hi>ti ettha savanavasena upalabhiṃsūti imamatthaṃ dassento <hi rend="bold">‘‘sotadvāra…pe… jāniṃsū’’</hi>ti āha. Sabbampi vākyaṃ avadhāraṇaphalattā antogadhāvadhāraṇanti āha <hi rend="bold">‘‘padapūraṇamatte vā nipāto’’</hi>ti. <hi rend="bold">Avadhāraṇatthenā</hi>ti pana iminā iṭṭhatthatovadhāraṇatthaṃ kho-saddaggahaṇanti dasseti. <hi rend="bold">Assosī</hi>ti padaṃ kho-sadde gahite tena phullitamaṇḍitavibhūsitaṃ viya hontaṃ pūritaṃ nāma hoti, tena ca purimapacchimapadāni saṃsiliṭṭhāni nāma honti, na tasmiṃ aggahiteti āha <hi rend="bold">‘‘padapūraṇena byañjanasiliṭṭhatāmattamevā’’</hi>ti. <hi rend="bold">Matta</hi>saddo visesanivattiattho. Tenassa anatthantaradīpanatā dassitā hoti, <hi rend="bold">eva</hi>saddena pana byañjanasiliṭṭhatāya ekantikatā.</p>

<p rend="bodytext"><hi rend="bold">Samitapāpattā</hi>ti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato bhagavato pāpasamanaṃ visesitaṃ hoti. Tenassa yathābhūtaguṇādhigatametaṃ nāmaṃ yadidaṃ samaṇoti dīpeti. Anekatthattā nipātānaṃ idha anussavattho adhippetoti āha <hi rend="bold">‘‘khalūti anussavatthe nipāto’’</hi>ti. <hi rend="bold">Ālapanamatta</hi>nti piyālāpavacanamattaṃ. Piyasamudāhārā hete ‘‘bho’’ti vā ‘‘āvuso’’ti vā ‘‘devānaṃ piyā’’ti vā. <hi rend="bold">Gottavasenā</hi>ti ettha gaṃ tāyatīti gottaṃ. Gotamoti hi pavattamānaṃ vacanaṃ buddhiñca tāyati ekaṃsikavisayatāya rakkhatīti gottaṃ. Yathā hi buddhi ārammaṇabhūtena atthena <pb ed="M" n="2.0152" /> vinā na vattati, tathā abhidhānaṃ abhidheyyabhūtena, tasmā so gottasaṅkhāto attho tāni tāyati rakkhatīti vuccati. Ko pana soti? Aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. Ettha ca <hi rend="bold">samaṇo</hi>ti iminā parikkhakajanehi bhagavato bahumatabhāvo dassito samitapāpatākittanato. <hi rend="bold">Gotamo</hi>ti iminā lokiyajanehi uccākulasambhūtatā dīpitā tena uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.</p>

<p rend="bodytext"><hi rend="bold">Kenaci pārijuññenā</hi>ti ñātipārijuññabhogapārijuññādinā kenacipi pārijuññena parihāniyā <hi rend="bold">anabhibhūto</hi> anajjhotthaṭo. Tathā hi tassa kulassa na kiñci pārijuññaṃ lokanāthassa abhijātiyaṃ, atha kho vaḍḍhiyeva. Abhinikkhamane ca tatopi samiddhatamabhāvo loke <pb ed="V" n="2.0139" /> pākaṭo paññātoti. <hi rend="bold">Sakyakulā pabbajito</hi>ti idaṃ vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvasiddhito.</p>

<p rend="bodytext"><hi rend="bold">Itthambhūtākhyānatthe</hi>ti itthaṃ evaṃpakāro bhūto jātoti evaṃ kathanatthe. <hi rend="bold">Upayogavacana</hi>nti ‘‘abbhuggato’’ti ettha abhi-saddo itthambhūtākhyānatthajotako, tena yogato ‘‘taṃ kho pana bhavanta’’nti idaṃ sāmiatthe upayogavacanaṃ. Tenāha <hi rend="bold">‘‘tassa kho pana bhoto gotamassāti attho’’</hi>ti. <hi rend="bold">Kalyāṇaguṇasamannāgato</hi>ti kalyāṇehi guṇehi yutto, tannissito tabbisayatāyāti adhippāyo. <hi rend="bold">Seṭṭho</hi>ti etthāpi eseva nayo. Kittetabbato kitti, sā eva saddanīyato saddoti āha <hi rend="bold">‘‘kittisaddoti kittiyevā’’</hi>ti. Abhitthavanavasena pavatto saddo <hi rend="bold">thutighoso. Sadevakaṃ lokaṃ ajjhottharitvā uggato</hi>ti anaññasādhāraṇe guṇe ārabbha pavattattā sadevakaṃ lokaṃ ajjhottharitvā abhibhavitvā uggato.</p>

<p rend="bodytext"><hi rend="bold">So bhagavā</hi>ti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho devānaṃ atidevo <pb ed="M" n="2.0153" /> sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi sadevake loke ‘‘bhagavā’’ti patthaṭakittisaddo, so bhagavā. ‘‘Bhagavā’’ti ca idaṃ satthu nāmakittanaṃ. Tenāha āyasmā dhammasenāpati ‘‘bhagavāti netaṃ nāmaṃ mātarā kata’’ntiādi (mahāni. 84). Parato pana <hi rend="bold">bhagavā</hi>ti guṇakittanaṃ. Yathā kammaṭṭhānikena ‘‘araha’’ntiādīsu navasu ṭhānesu paccekaṃ <hi rend="bold">iti</hi>-saddaṃ yojetvā buddhaguṇā anussariyanti, evaṃ buddhaguṇasaṃkittanenapīti dassento <hi rend="bold">‘‘itipi arahaṃ itipi sammāsambuddho…pe… itipi bhagavā’’</hi>ti āha. ‘‘Itipetaṃ bhūtaṃ itipetaṃ taccha’’ntiādīsu (dī. ni. 1.6) viya idha <hi rend="bold">iti</hi>saddo āsannapaccakkhakaraṇattho, <hi rend="bold">pi</hi>-saddo sampiṇḍanattho, tena ca tesaṃ guṇānaṃ bahubhāvo dīpito, tāni ca saṃkittentena viññunā cittassa sammukhībhūtāneva katvā saṃkittetabbānīti dassento <hi rend="bold">‘‘iminā ca iminā ca kāraṇenāti vuttaṃ hotī’’</hi>ti āha. Evaṃ nirūpetvā kittento yo kitteti, tassa bhagavati ativiya abhippasādo hoti.</p>

<p rend="bodytext"><hi rend="bold">Ārakattā</hi>ti suvidūrattā. <hi rend="bold">Arīna</hi>nti kilesārīnaṃ. <hi rend="bold">Arāna</hi>nti saṃsāracakkassa arānaṃ. <hi rend="bold">Hatattā</hi>ti viddhaṃsitattā. <hi rend="bold">Paccayādīna</hi>nti cīvarādipaccayānañceva pūjāvisesānañca. <hi rend="bold">Tato</hi>ti visuddhimaggato (visuddhi. 1.125-127). Yathā ca visuddhimaggato, evaṃ taṃsaṃvaṇṇanātopi nesaṃ vitthāro gahetabbo.</p>

<p rend="bodytext"><hi rend="bold">Imaṃ</hi><pb ed="V" n="2.0140" /><hi rend="bold">loka</hi>nti nayidaṃ mahājanassa sammukhamattaṃ sandhāya vuttaṃ, atha kho anavasesaṃ pariyādāyāti dassetuṃ <hi rend="bold">‘‘sadevaka’’</hi>ntiādi vuttaṃ. Tenāha <hi rend="bold">‘‘idāni vattabbaṃ nidassetī’’</hi>ti. <hi rend="bold">Pajātattā</hi>ti yathāsakaṃ kammakilesehi nibbattattā. <hi rend="bold">Pañcakāmāvacaradevaggahaṇaṃ</hi> pārisesanayena itaresaṃ padantarena gahitattā. <hi rend="bold">Sadevaka</hi>nti ca avayavena viggaho samudāyo samāsattho. <hi rend="bold">Chaṭṭhakāmāvacaradevaggahaṇaṃ</hi> paccāsattinayena. Tattha hi so jāto tannivāsī ca. <hi rend="bold">Sabrahmakavacanena brahmakāyikādibrahmaggahaṇa</hi>nti etthāpi eseva nayo. <hi rend="bold">Paccatthikasamaṇabrāhmaṇaggahaṇa</hi>nti nidassanamattametaṃ apaccatthikānaṃ samitabāhitapāpānañca samaṇabrāhmaṇānaṃ samaṇabrāhmaṇavacanena gahitattā. Kāmaṃ ‘‘sadevaka’’ntiādivisesanānaṃ vasena sattavisayo lokasaddoti viññāyati tulyayogavisayattā <pb ed="M" n="2.0154" /> tesaṃ, ‘‘salomako sapakkhako’’tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha <hi rend="bold">‘‘pajāvacanena sattalokaggahaṇa’’</hi>nti.</p>

<p rend="bodytext">Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti āha <hi rend="bold">‘‘sadevakaggahaṇena arūpāvacaraloko gahito’’</hi>ti. Tenāha ‘‘ākāsānañcāyatanūpagānaṃ devānaṃ sahabyata’’nti (a. ni. 3.117). <hi rend="bold">Samārakaggahaṇena chakāmāvacaradevaloko gahito</hi> tassa savisesaṃ mārassa vase vattanato. <hi rend="bold">Sabrahmakaggahaṇena rūpībrahmaloko gahito</hi> arūpībrahmalokassa gahitattā. <hi rend="bold">Catuparisavasenā</hi>ti khattiyādicatuparisavasena. Itarā pana catasso parisā samārakādiggahaṇena gahitā evāti. <hi rend="bold">Avasesasattaloko</hi> nāgagaruḷādibhedo. <hi rend="bold">Tīhākārehī</hi>ti devamārabrahmasahitatāsaṅkhātehi tīhi pakārehi. <hi rend="bold">Tīsu padesū</hi>ti ‘‘sadevaka’’ntiādīsu tīsu padesu. <hi rend="bold">Tena tenākārenā</hi>ti sadevakattādinā tena tena pakārena. <hi rend="bold">Tedhātukameva pariyādinna</hi>nti porāṇā āhūti yojanā.</p>

<p rend="bodytext"><hi rend="bold">Abhiññā</hi>ti yakāralopenāyaṃ niddeso, abhijānitvāti ayamettha atthoti āha <hi rend="bold">‘‘abhiññāya adhikena ñāṇena ñatvā’’</hi>ti. <hi rend="bold">Anumānādipaṭikkhepo</hi>ti anumānaatthāpattiādippaṭikkhepo ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto.</p>

<p rend="bodytext"><hi rend="bold">Anuttaraṃ vivekasukha</hi>nti phalasamāpattisukhaṃ. Tena vimissāpi kadāci bhagavato dhammadesanā hotīti <hi rend="bold">‘‘hitvāpī’’</hi>ti <hi rend="bold">pi</hi>-saddaggahaṇaṃ. Bhagavā hi dhammaṃ desento yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena paricchinditvā phalasamāpattiṃ samāpajjati, yathāparicchedañca samāpattito vuṭṭhāya ṭhitaṭṭhānato paṭṭhāya <pb ed="V" n="2.0141" /> dhammaṃ deseti. <hi rend="bold">Appaṃ vā bahuṃ vā desento</hi>ti ugghaṭitaññussa vasena appaṃ vā, vipañcitaññussa neyyassa vā vasena bahuṃ vā desento. Dhammassa kalyāṇatā ca niyyānikatā ca sabbaso anavajjabhāvenevāti āha <hi rend="bold">‘‘anavajjameva katvā’’</hi>ti.</p>

<p rend="bodytext">Desakāyattena <pb ed="M" n="2.0155" /> āṇādividhinā atisajjanaṃ pabodhanaṃ desanāti sā pariyattidhammavasena veditabbāti āha <hi rend="bold">‘‘desanāya tāva cātuppadikagāthāyapī’’</hi>tiādi. Nidānanigamānipi satthu desanāya anuvidhānato tadantogadhāni evāti āha <hi rend="bold">‘‘nidānaṃ ādi, idamavocāti pariyosāna’’</hi>nti.</p>

<p rend="bodytext">Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti taṃ paṭipattidhammavasena veditabbanti āha <hi rend="bold">‘‘sīlasamādhivipassanā’’</hi>tiādi. <hi rend="bold">Kusalāna</hi>nti anavajjadhammānaṃ sīlasamathavipassanānaṃ sīladiṭṭhīnañca ādibhāvo taṃmūlikattā uttarimanussadhammānaṃ. Ariyamaggassa antadvayavigamena majjhimāpaṭipadābhāvo viya sammāpaṭipattiyā ārabbha nibbattīnaṃ vemajjhatāpi majjhabhāvoti vuttaṃ <hi rend="bold">‘‘atthi, bhikkhave…pe… majjhimaṃ nāmā’’</hi>ti. <hi rend="bold">Phalaṃ pariyosānaṃ nāma</hi> saupādisesatāvasena. <hi rend="bold">Nibbānaṃ pariyosānaṃ nāma</hi> anupādisesatāvasena. Idāni tesaṃ dvinnampi sāsanassa pariyosānataṃ āgamena dassetuṃ <hi rend="bold">‘‘tasmātiha tva’’</hi>ntiādi vuttaṃ. ‘‘Sātthaṃ sabyañjana’’ntiādivacanato dhammadesanāya ādimajjhapariyosānaṃ adhippetanti āha <hi rend="bold">‘‘idha…pe… adhippeta’’</hi>nti. Tasmiṃ tasmiṃ atthe kathāvadhisaddappabandho gāthāvasena suttavasena ca vavatthito pariyattidhammo, so idha desanāti vutto, tassa pana attho visesato sīlādi evāti āha <hi rend="bold">‘‘bhagavā hi dhammaṃ desento…pe… dassetī’’</hi>ti. Tattha <hi rend="bold">sīlaṃ dassetvā</hi>ti sīlaggahaṇena sasambhāraṃ sīlaṃ gahitaṃ, tathā maggaggahaṇena sasambhāro maggoti tadubhayavasena anavasesato pariyattiatthaṃ pariyādāya tiṭṭhati. <hi rend="bold">Tenā</hi>ti sīlādidassanena. Atthavasena hi idha desanāya ādikalyāṇādibhāvo adhippeto. <hi rend="bold">Kathikasaṇṭhitī</hi>ti kathikassa saṇṭhānaṃ kathanavasena samavaṭṭhānaṃ.</p>

<p rend="bodytext"><hi rend="bold">Na so sātthaṃ deseti</hi> niyyānatthavirahato tassā desanāya. <hi rend="bold">Ekabyañjanādiyuttā vā</hi>ti sithilādibhedesu byañjanesu ekappakāreneva dvippakāreneva vā byañjanena yuttā damiḷabhāsā viya. Vivaṭakaraṇatāya oṭṭhe aphusāpetvā uccāretabbato <hi rend="bold">sabbaniroṭṭhabyañjanā vā</hi> kirātabhāsā viya. Sabbasseva vissajjanīyayuttatāya <hi rend="bold">sabbavissaṭṭhabyañjanā</hi><pb ed="M" n="2.0156" /><hi rend="bold">vā</hi> yavanabhāsā viya. Sabbasseva sānusāratāya <pb ed="V" n="2.0142" /><hi rend="bold">sabbaniggahitabyañjanā vā</hi> pārasikādimilakkhabhāsā viya. Sabbāpesā byañjanekadesavaseneva pavattiyā aparipuṇṇabyañjanāti katvā <hi rend="bold">‘‘abyañjanā’’</hi>ti vuttā.</p>

<p rend="bodytext">Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti evamādi <hi rend="bold">sithilaṃ</hi>. Tāni asithilāni katvā uccāretabbaṃ akkharaṃ vaggesu dutiyacatutthanti evamādi <hi rend="bold">dhanitaṃ</hi>. Dvimattakālaṃ <hi rend="bold">dīghaṃ</hi>. Ekamattakālaṃ <hi rend="bold">rassaṃ</hi>. Tadeva lahukaṃ <hi rend="bold">lahukameva</hi>. Saṃyogaparaṃ dīghañca <hi rend="bold">garukaṃ</hi>. Ṭhānakaraṇāni niggahetvā uccāretabbaṃ <hi rend="bold">niggahitaṃ</hi>. Parena sambandhaṃ katvā uccāretabbaṃ <hi rend="bold">sambandhaṃ</hi>. Tathā na sambandhaṃ <hi rend="bold">vavatthitaṃ</hi>. Ṭhānakaraṇāni vissaṭṭhāni katvā uccāretabbaṃ <hi rend="bold">vimuttaṃ. Dasadhā byañjanabuddhiyā pabhedo</hi>ti evaṃ sithilādivasena byañjanabuddhiyā akkharuppādakacittassa dasappakārena pabhedo. Sabbāni hi akkharāni cittasamuṭṭhānāni yathādhippetatthabyañjanato byañjanāni ca.</p>

<p rend="bodytext"><hi rend="bold">Amakkhetvā</hi>ti amilecchetvā, avināsetvā, ahāpetvāti attho. Bhagavā yamatthaṃ ñāpetuṃ ekagāthaṃ ekavākyampi deseti, tamatthaṃ tāya desanāya parimaṇḍalapadabyañjanāya eva desetīti āha <hi rend="bold">‘‘paripuṇṇabyañjanameva katvā dhammaṃ desetī’’</hi>ti. Idha <hi rend="bold">kevala</hi>saddo anavasesavācako, na avomissatādivācakoti āha <hi rend="bold">‘‘sakalādhivacana’’</hi>nti. <hi rend="bold">Paripuṇṇa</hi>nti sabbaso puṇṇaṃ. Taṃ pana kiñci ūnaṃ vā adhikaṃ vā na hotīti <hi rend="bold">‘‘anūnādhikavacana’’</hi>nti vuttaṃ. Tattha yadatthaṃ desitaṃ, tassa sādhakattā anūnatā veditabbā, tabbidhurassa pana asādhakattā anadhikatā. <hi rend="bold">Sakala</hi>nti sabbabhāgavantaṃ. <hi rend="bold">Paripuṇṇamevā</hi>ti sabbaso paripuṇṇameva. Tenāha <hi rend="bold">‘‘ekadesanāpi aparipuṇṇā natthī’’</hi>ti. <hi rend="bold">Aparisuddhā desanā nāma hoti</hi> taṇhāsaṃkilesattā. Lokāmisaṃ cīvarādayo paccayā, tattha agadhitacittatāya <hi rend="bold">lokāmisanirapekkho. Hitapharaṇenā</hi>ti hitūpasaṃharaṇena. <hi rend="bold">Mettābhāvanāya muduhadayo</hi>ti mettābhāvanāya karuṇāya vā muduhadayo. <hi rend="bold">Ullumpanasabhāvasaṇṭhitenā</hi>ti sakalasaṃkilesato vaṭṭadukkhato ca uddharaṇākārāvaṭṭhitena cittena, karuṇādhippāyenāti attho. <hi rend="bold">Tasmā</hi>ti yasmā <pb ed="M" n="2.0157" /> sikkhattayasaṅgahaṃ sakalaṃ sāsanaṃ idha brahmacariyanti adhippetaṃ, tasmā. <hi rend="bold">Brahmacariya</hi>nti iminā samānādhikaraṇāni sabbapadāni yojetvā atthaṃ dassento <hi rend="bold">‘‘so dhammaṃ deseti…pe… pakāsetīti evamettha attho daṭṭhabbo’’</hi>ti āha.</p>

<p rend="bodytext"><hi rend="bold">Sundara</hi>nti bhaddakaṃ. Bhaddakatā ca passantassa hitasukhāvahabhāvena veditabbāti āha <hi rend="bold">‘‘atthāvahaṃ sukhāvaha’’</hi>nti. Tattha <hi rend="bold">atthāvaha</hi>nti diṭṭhadhammikasamparāyikaparamatthasaṃhitahitāvahaṃ. <hi rend="bold">Sukhāvaha</hi>nti yathāvuttatividhasukhāvahaṃ. <hi rend="bold">Tathānurūpāna</hi>nti tādisānaṃ. Yādisehi pana guṇehi bhagavā <pb ed="V" n="2.0143" /> samannāgato, tehi catuppamāṇikassa lokassa sabbathāpi accantappasādanīyo tesaṃ yathābhūtasabhāvattāti dassento <hi rend="bold">‘‘yathārūpo’’</hi>tiādimāha. Tattha <hi rend="bold">yathābhūta…pe… arahata</hi>nti iminā dhammappamāṇalūkhappamāṇānaṃ sattānaṃ bhagavato pasādāvahatā dassitā, itarena itaresaṃ. <hi rend="bold">Dassanamattampi sādhu hotī</hi>ti ettha kosiyavatthu kathetabbaṃ. <hi rend="bold">Ubhatopakkhikā</hi>ti micchādiṭṭhisammādiṭṭhivasena ubhayapakkhikā. <hi rend="bold">Kerāṭikā</hi>ti saṭhā.</p>

<p rend="bodytext">Anekatthattā nipātānaṃ <hi rend="bold">yāvañcida</hi>nti nipātasamudāyo adhimattappamāṇaparicchedaṃ dīpetīti āha <hi rend="bold">‘‘adhimattappamāṇaparicchedavacanameta’’</hi>nti. <hi rend="bold">Adhimattavippasannānī</hi>ti adhikappamāṇena vippasannāni. <hi rend="bold">Vippasannānī</hi>ti ca pakatiākāraṃ atikkamitvā vippasannānīti attho. Nanu ca cakkhādīnaṃ indriyānaṃ manoviññeyyattā kathaṃ tena tesaṃ vippasannatā viññāyatīti āha <hi rend="bold">‘‘tassa hī’’</hi>tiādi. <hi rend="bold">Tassā</hi>ti brāhmaṇassa. <hi rend="bold">Tesa</hi>nti cakkhādīnaṃ pañcannaṃ indriyānaṃ. Evampi manindriyena patiṭṭhitokāsassa adiṭṭhattā kathaṃ manindriyassa vippasannatā tena viññāyatīti āha <hi rend="bold">‘‘yasmā panā’’</hi>tiādi. Nayaggāhapaññā hesā tassa brāhmaṇassa. <hi rend="bold">Mane vippasanneyeva hoti</hi> pasannacittasamuṭṭhitarūpasampadāhi eva cakkhādīnaṃ patiṭṭhitokāsassa pasannatāsambhavato.</p>

<p rend="bodytext">Jambonadasuvaṇṇaṃ rattavaṇṇameva hotīti āha <hi rend="bold">‘‘surattavaṇṇassā’’</hi>ti. <hi rend="bold">Jambonadasuvaṇṇassa ghaṭikā</hi>ti jambonadasuvaṇṇapiṇḍaṃ. Iminā <hi rend="bold">nekkha</hi>nti nekkhappamāṇajambonadasuvaṇṇena kataṃ akatabhaṇḍaṃ vuttanti dasseti. <hi rend="bold">Nekkha</hi>nti vā atirekapañcasuvaṇṇena katapilandhanaṃ katabhaṇḍaṃ vuttaṃ. Tañhi ghaṭṭanamajjanakkhamaṃ hotīti. <hi rend="bold">Suvaṇṇa</hi>nti ca pañcadharaṇassa <pb ed="M" n="2.0158" /> samaññā, tasmā pañcavīsatidharaṇahiraññavicitaṃ ābharaṇaṃ idha nekkhanti adhippetaṃ. <hi rend="bold">Jambonada</hi>nti mahājambusākhāya pavattanadiyaṃ nibbattaṃ. Taṃ kira ratanaṃ rattaṃ. Suvaṇṇākāre mahājambuphalarase vā pathaviyaṃ paviṭṭhe suvaṇṇaṅkurā uṭṭhahanti, tena suvaṇṇena katapilandhanantipi attho. <hi rend="bold">Suparikammakata</hi>nti suṭṭhu kataparikammaṃ. <hi rend="bold">Sampahaṭṭha</hi>nti sammā pahaṭṭhaṃ ghaṭṭanādivasena sukataparikammaṃ. Tenāha <hi rend="bold">‘‘suvaṇṇakāra…pe… suparimajjitanti attho’’</hi>ti.</p>

<p rend="bodytext"><hi rend="bold">Vāḷarūpānī</hi>ti āharimāni vāḷarūpāni. ‘‘Akappiyarūpākulo akappiyamañco pallaṅkoti sārasamāse. <hi rend="bold">Ratanacitra</hi>nti bhitticchedādivasena ratanacitraṃ. Rukkhatūlalatātūlapoṭakitūlānaṃ vasena <hi rend="bold">tiṇṇaṃ tūlānaṃ</hi>. Uddalomiyaṃ <hi rend="bold">kecī</hi>ti sārasamāsācariyā uttaravihārino ca. Tathā ekantalomiyaṃ. <hi rend="bold">Koseyyakaṭṭissamaya</hi>nti koseyyakasaṭamayaṃ. <hi rend="bold">Ajinacammehī</hi>ti <pb ed="V" n="2.0144" /> ajinamigacammehi. Tāni kira cammāni sukhumatarāni. Tasmā dupaṭṭatipaṭṭāni katvā sibbanti. Tena vuttaṃ <hi rend="bold">‘‘ajinappaveṇī’’</hi>tiādi.</p>

<p rend="bodytext"><hi rend="bold">Nikāmalābhī</hi>ti yathicchitalābhī. Tenāha <hi rend="bold">‘‘icchiticchitalābhī’’</hi>ti. <hi rend="bold">Vipulalābhī</hi>ti uḷāralābhī. Kasiranti hi parittaṃ vuccati, tappaṭikkhepena <hi rend="bold">akasiraṃ</hi> uḷāraṃ. Tenāha <hi rend="bold">‘‘mahantalābhī’’</hi>tiādi.</p>

<p rend="bodytext"><hi rend="bold">Laddhā ca na kappantī</hi>ti sāmaññena paṭisiddhattā sabbathā na kappatīti kassaci āsaṅkā siyā, tannivattanatthaṃ <hi rend="bold">‘‘kiñci kiñci kappatī’’</hi>tiādimāha. Tattha <hi rend="bold">suddhakoseyya</hi>nti ratanaparisibbanarahitaṃ. Ettha ca ‘‘suddhakoseyyaṃ pana vaṭṭatī’’ti <hi rend="bold">vinaye</hi> (mahāva. aṭṭha. 254) vuttattā idhāpi ettakameva vuttaṃ. <hi rend="bold">Dīghanikāyaṭṭhakathāyaṃ</hi> (dī. ni. aṭṭha. 1.15) <hi rend="bold">pana</hi> ‘‘ṭhapetvā tūlikaṃ sabbāneva gonakādīni ratanaparisibbitāni na vaṭṭantī’’ti vuttaṃ. Tattha ‘‘ṭhapetvā tūlika’’nti etena ratanasibbanarahitāpī tūlikā na vaṭṭatīti dīpeti. <hi rend="bold">Vacanato</hi>ti etena <hi rend="bold">vinaye</hi> (cūḷava. 297) vuttabhāvaṃ dasseti. <hi rend="bold">Ekena vidhānenā</hi>ti yathāvuttameva vidhānaṃ sandhāya vadati. Yadi evaṃ kasmā bhagavatā ‘‘laddhā ca na kappantī’’ti sāmaññena paṭisedho katoti āha <hi rend="bold">‘‘akappiyaṃ pana upādāyā’’</hi>tiādi.</p>

<p rend="bodytext"><hi rend="bold">Pallaṅka</hi>nti ettha <hi rend="bold">pari</hi>-saddo samantatoti etasmiṃ atthe vattati, tasmā vāmūruṃ dakkhiṇūruñca samaṃ ṭhapetvā ubho pāde aññamaññasambandhe katvā <pb ed="M" n="2.0159" /> nisajjā pallaṅkanti āha <hi rend="bold">‘‘samantato ūrubaddhāsana’’</hi>nti. Ūrūnaṃ bandhanavasena nisajjā. <hi rend="bold">Pallaṅkaṃ ābhujitvā</hi>ti ca yathā pallaṅkavasena nisajjā hoti, evaṃ ubho pāde ābhuje samiñjite katvāti attho. Taṃ pana ubhinnaṃ pādānaṃ tathā sambandhatākaraṇanti āha <hi rend="bold">‘‘bandhitvā’’</hi>ti. <hi rend="bold">Ujuṃ kāyaṃ paṇidhāyā</hi>ti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā. Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ gacchati. Tenāha <hi rend="bold">‘‘aṭṭhārasa piṭṭhikaṇṭake’’</hi>tiādi. <hi rend="bold">Ujuṃ kāyaṃ ṭhapetvā</hi>ti uparimaṃ kāyaṃ ujukaṃ ṭhapetvā, ayameva vā pāṭho. Heṭṭhimakāyassa hi anujukaṭṭhapanaṃ nisajjāvacaneneva bodhitanti. <hi rend="bold">Ujuṃ kāya</hi>nti ettha <hi rend="bold">kāya</hi>-saddo uparimakāyavisayo.</p>

<p rend="bodytext"><hi rend="bold">Parimukha</hi>nti <pb ed="V" n="2.0145" /> ettha <hi rend="bold">pari</hi>-saddo abhisaddena samānatthoti āha <hi rend="bold">‘‘kammaṭṭhānābhimukha’’</hi>nti, bahiddhā puthuttārammaṇato nivāretvā kammaṭṭhānaṃyeva purakkhatvāti attho. Ettha yathā ‘‘vanantaññeva pavisāmī’’tiādinā bhāvanānurūpaṃ senāsanaṃ dassitaṃ, evaṃ ‘‘nisīdāmī’’ti iminā alīnānuddhaccapakkhiyo santo iriyāpatho dassito, ‘‘pallaṅkaṃ ābhujitvā’’ti iminā nisajjāya daḷhabhāvo, ‘‘parimukhaṃ satiṃ upaṭṭhapetvā’’ti iminā ārammaṇapariggahūpāyo. <hi rend="bold">Pariggahitaniyyāna</hi>nti sabbathā gahitāsammosaṃ pariccattasammosaṃ satiṃ katvā, paramasatinepakkaṃ upaṭṭhapetvāti attho. <hi rend="bold">Parīti pariggahaṭṭho</hi> ‘‘pariṇāyikā’’tiādīsu (dha. sa. 16.20) viya. <hi rend="bold">Mukhanti niyyānaṭṭho</hi> ‘‘suññatavimokkha’’ntiādīsu (paṭi. ma. 1.209-210) viya. Paṭipakkhato niggamanaṭṭho hi niyyānaṭṭho.</p>

<p rend="bodytext">Cattāri rūpāvacarajjhānāni dibbabhāvāvahattā dibbavihārā nāma hontīti tadāsannappavattacaṅkamopi tadupacārato dibbo nāma hotīti āha <hi rend="bold">‘‘cattāri hi rūpajjhānānī’’</hi>tiādi. <hi rend="bold">Samāpajjitvā caṅkamantassā</hi>ti idañca caṅkamantassa antarantarā samāpattiṃ samāpajjitvā uṭṭhāyuṭṭhāya caṅkamanaṃ sandhāya vuttaṃ. Na hi samāpattiṃ samāpajjitvā avuṭṭhitena sakkā caṅkamituṃ. <hi rend="bold">Samāpattito vuṭṭhāya caṅkamantassapi caṅkamoti</hi> idaṃ pana samāpattito vuṭṭhahitvā antarantarā samāpajjitvā caṅkamantassa vasena vuttaṃ. <hi rend="bold">Dvīsu</hi><hi rend="bold">vihāresū</hi>ti <pb ed="M" n="2.0160" /> brahmavihāre, ariyavihāre ca. Mettājhānādayo hitūpasaṃhārādivasena pavattiyā brahmabhūtā seṭṭhabhūtā vihārāti <hi rend="bold">brahmavihārā</hi>. Anaññasādhāraṇattā pana ariyānaṃ vihārāti <hi rend="bold">ariyavihārā,</hi> catassopi phalasamāpattiyo. Idha pana arahattaphalasamāpattiyeva āgatā.</p>

<p rend="bodytext"><hi rend="bold">Paccavekkhaṇāya phalasamāpatti kathitā</hi> samāpattiṃ samāpajjitvā vuṭṭhitassa paccavekkhaṇāsambhavato. <hi rend="bold">Caṅkamādayo</hi>ti phalasamāpattiṃ samāpannassapi samāpattito vuṭṭhitassapi caṅkamaṭṭhānanisajjādayo. <hi rend="bold">Ariyacaṅkamādayo honti</hi> na pana paccavekkhantassāti adhippāyo.</p>

<p rend="centre">Venāgapurasuttavaṇṇanā niṭṭhitā.</p>

<p rend="title">4. Sarabhasuttavaṇṇanā</p>

<p rend="bodytext" n="65"><hi rend="paranum">65</hi><hi rend="dot">.</hi> Catutthe gijjhā ettha santīti gijjhaṃ, kūṭaṃ. Taṃ etassāti gijjhakūṭo. Gijjho viyāti vā gijjhaṃ, kūṭaṃ. Taṃ etassāti gijjhakūṭo, pabbato. Tasmiṃ <hi rend="bold">gijjhakūṭe</hi>. Tenāha <hi rend="bold">‘‘gijjhā</hi><pb ed="V" n="2.0146" /><hi rend="bold">vā’’</hi>tiādi. <hi rend="bold">Acirapakkanto</hi>ti ettha na desantarapakkamanaṃ adhippetaṃ, atha kho sāsanapakkamananti dassento <hi rend="bold">‘‘imasmiṃ sāsane pabbajitvā’’</hi>tiādimāha, teneva hi ‘‘imassā dhammavinayā’’ti vuttaṃ. Labbhatīti lābho, catunnaṃ paccayānametaṃ adhivacanaṃ. Sakkaccaṃ kātabbo dātabboti sakkāro. Paccayā eva hi paṇītapaṇītā sundarasundarā abhisaṅkharitvā katā sakkārāti vuccanti. Sakkāroti vā sundarakāro, parehi attano gāravakiriyā pupphādīhi vā pūjā. Lābho ca sakkāro ca lābhasakkārā, te naṭṭhā pahīnā etesanti <hi rend="bold">naṭṭhalābhasakkārā</hi>.</p>

<p rend="bodytext"><hi rend="bold">Mahālābhasakkāro uppajjī</hi>ti tadā kira bhagavato mahālābhasakkāro uppajji yathā taṃ cattāro asaṅkheyye pūritadānapāramisañcayassa. Sabbadisāsu hi yamakamahāmegho vuṭṭhahitvā mahogho viya sabbapāramiyo ‘‘ekasmiṃ attabhāve vipākaṃ dassāmā’’ti sampiṇḍitā viya lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā khattiyabrāhmaṇādayo āgantvā ‘‘kahaṃ buddho <pb ed="M" n="2.0161" />, kahaṃ bhagavā, kahaṃ devadevo narāsabho purisasīho’’ti bhagavantaṃ pariyesanti, sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anubandhanti ca andhakavindabrāhmaṇo viya. Yathā ca bhagavato, evaṃ bhikkhusaṅghassapi. Vuttampi cetaṃ –</p>

<p rend="indent">‘‘Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ, bhikkhusaṅghopi sakkato hoti…pe… parikkhārāna’’nti (udā. 38).</p>

<p rend="bodytext">Tathā –</p>

<p rend="indent">‘‘Yāvatā kho pana, cunda, etarahi saṅgho vā gaṇo vā loke uppanno, nāhaṃ, cunda, aññaṃ ekaṃ saṅghampi samanupassāmi evaṃlābhaggayasaggappattaṃ yatharivāyaṃ, cunda, bhikkhusaṅgho’’ti (dī. ni. 3.176).</p>

<p rend="bodytext">Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ udakaṃ viya appameyyo ahosi, bhagavato pana bhikkhusaṅghassa ca uppanno lābhasakkāro dhammassapi <pb ed="V" n="2.0147" /> uppannoyeva. Dhammadharānañhi kato sakkāro dhammassa kato nāma hoti. Tena vuttaṃ <hi rend="bold">‘‘tiṇṇaṃ ratanānaṃ mahālābhasakkāro uppajjī’’</hi>ti.</p>

<p rend="bodytext">Vuttamatthaṃ pāḷiyā nidassento <hi rend="bold">‘‘yathāhā’’</hi>tiādimāha. Tattha <hi rend="bold">sakkato</hi>ti sakkārappatto. Yassa hi cattāro paccaye sakkatvā suabhisaṅkhate paṇītapaṇīte upaneti, so sakkato. <hi rend="bold">Garukato</hi>ti garubhāvahetūnaṃ uttamaguṇānaṃ matthakappattiyā anaññasādhāraṇena garukārena sabbadevamanussehi pāsāṇacchattaṃ viya garukato. Yasmiñhi garubhāvaṃ paccupaṭṭhapetvā paccaye denti, so garukato. <hi rend="bold">Mānito</hi>ti sammāpaṭipattiyā mānito manena piyāyito. Tāya hi viññūnaṃ manāpatā. <hi rend="bold">Pūjito</hi>ti mānanādipūjāya ceva catupaccayapūjāya ca pūjito. Yassa hi sabbametaṃ pūjanañca karonti, so pūjito. <hi rend="bold">Apacito</hi>ti nīcavuttikaraṇena apacito. Satthārañhi disvā manussā hatthikkhandhādīhi otaranti, maggaṃ denti, aṃsakūṭato sāṭakaṃ apanenti. Āsanato <pb ed="M" n="2.0162" /> vuṭṭhahanti, vandantīti evaṃ so tehi apacito nāma hoti.</p>

<p rend="bodytext"><hi rend="bold">Avaṇṇaṃ pattharitvā</hi>ti avaṇṇaṃ tattha tattha saṃkittanavasena pattharitvā. <hi rend="bold">Āvaṭṭanimāya</hi>nti āvaṭṭetvā gahaṇamāyaṃ. Āvaṭṭeti purimākārato nivatteti attano vase vatteti etāyāti āvaṭṭanī, māyā, taṃ āvaṭṭanimāyaṃ <hi rend="bold">osāretvā</hi> parijappetvāti attho. <hi rend="bold">Koṭito paṭṭhāyā</hi>ti antimakoṭito paṭṭhāya. Thaddhakāyena pharusavācāya tiṇṇaṃ ratanānaṃ avaṇṇakathanaṃ anatthāvahattā visasiñcanasadisā hotīti āha <hi rend="bold">‘‘visaṃ siñcitvā’’</hi>ti. <hi rend="bold">Aññāto</hi>ti āñāto. Tenāha <hi rend="bold">‘‘ñāto’’</hi>tiādi.</p>

<p rend="bodytext"><hi rend="bold">Kāyaṅga</hi>nti kāyameva aṅgaṃ, kāyassa vā aṅgaṃ, sīsādi. <hi rend="bold">Vācaṅga</hi>nti ‘‘hotu, sādhū’’ti evamādivācāya avayavaṃ. <hi rend="bold">Ekakenā</hi>ti asahāyena. <hi rend="bold">Imassa panatthassā</hi>ti ‘‘cariyaṃ caraṇakāle’’tiādinā vuttassa. <hi rend="bold">Yato yato garu dhura</hi>nti yasmiṃ yasmiṃ ṭhāne dhuraṃ garu bhārikaṃ hoti, aññe balibaddā ukkhipituṃ na sakkonti. <hi rend="bold">Yato gambhīravattanī</hi>ti vattanti etthāti vattanī, dummaggassetaṃ nāmaṃ, yasmiṃ ṭhāne udakacikkhallamahantatāya vā visamacchinnataṭabhāvena vā maggo gambhīro hotīti attho. <hi rend="bold">Tadāssu kaṇhaṃ yuñjentī</hi>ti <hi rend="bold">assū</hi>ti nipātamattaṃ, tadā kaṇhaṃ yuñjentīti attho. Yadā dhurañca garu hoti maggo ca gambhīro, tadā aññe balibadde apanetvā kaṇhameva yuñjentīti vuttaṃ hoti. <hi rend="bold">Svāssu taṃ vahate dhura</hi>nti etthapi <hi rend="bold">assū</hi>ti nipātamattameva, so taṃ dhuraṃ vahatīti attho.</p>

<p rend="bodytext"><hi rend="bold">Gehavetana</hi>nti <pb ed="V" n="2.0148" /> gehe nivuṭṭhabhāvahetu dātabbaṃ. <hi rend="bold">Kāḷako nāma nāmenā</hi>ti añjanavaṇṇo kiresa, tenassa ‘‘kāḷako’’ti nāmaṃ akaṃsu. <hi rend="bold">Kāḷakaṃ upasaṅkamitvā āhā</hi>ti kāḷako kira ekadivasaṃ cintesi ‘‘mayhaṃ mātā duggatā maṃ puttaṭṭhāne ṭhapetvā dukkhena poseti, yaṃnūnāhaṃ bhatiṃ katvā imaṃ duggatabhāvato moceyya’’nti. So tato paṭṭhāya bhatiṃ upadhārento vicarati. Atha tasmiṃ divase gāmagorūpehi saddhiṃ tattha samīpe carati. Satthavāhaputtopi gosuttavittako, so ‘‘atthi nu kho etesaṃ gunnaṃ antare sakaṭāni uttāretuṃ samattho<pb ed="M" n="2.0163" /> usabhājānīyo’’ti upadhārayamāno bodhisattaṃ disvā ‘‘ayaṃ ājānīyo sakkhissati mayhaṃ sakaṭāni uttāretu’’nti aññāsi. Tena taṃ upasaṅkamitvā evamāha. <hi rend="bold">So aññesaṃ…pe… gehameva agamāsī</hi>ti tadā kira gāmadārakā ‘‘kiṃ nāmetaṃ kāḷakassa gale’’ti tassa santikaṃ āgacchanti. So te anubandhitvā dūratova palāpento mātu santikaṃ gato. Taṃ sandhāyetaṃ vuttaṃ.</p>

<p rend="bodytext"><hi rend="bold">Sāyanhasamaya</hi>nti sāyanhakāle. Bhummatthe etaṃ upayogavacanaṃ. Na hettha accantasaṃyogo sambhavati. <hi rend="bold">Paṭisallānā vuṭṭhito</hi>ti ettha tehi tehi saddhivihārikaantevāsikaupāsakaupāsikādisattehi ceva rūpārammaṇādisaṅkhārehi ca paṭinivattetvā apasakkitvā nilīyanaṃ vivecanaṃ kāyacittehi tato vivittatāya paṭisallānaṃ kāyaviveko, cittaviveko ca. Yo tato duvidhavivekato vuṭṭhito bhavaṅgappattiyā sabrahmacārīhi samāgamena ca apeto. So paṭisallānā vuṭṭhito nāma hoti. Ayaṃ pana yasmā paṭisallānānaṃ uttamato phalasamāpattito vuṭṭhāsi, tasmā <hi rend="bold">‘‘phalasamāpattito’’</hi>ti vuttaṃ. <hi rend="bold">Kāyasakkhino bhavissāmā</hi>ti nāmakāyena desanāsampaṭicchanavasena sakkhibhūtā bhavissāma. Nanu ca ‘‘paññatte āsane nisīdī’’ti idaṃ kasmā vuttaṃ. Titthiyā hi bhagavato paṭipakkhā, te kasmā tassa āsanaṃ paññāpentīti āha <hi rend="bold">‘‘tathāgato hī’’</hi>tiādi.</p>

<p rend="bodytext"><hi rend="bold">Viggāhikakatha</hi>nti viggāhasaṃvattanikaṃ sārambhakathaṃ. <hi rend="bold">Āyāceyyāsī</hi>ti vacībhedaṃ katvā yāceyyāsi. <hi rend="bold">Pattheyyāsī</hi>ti manasā āsīseyyāsi. <hi rend="bold">Piheyyāsī</hi>ti tasseva vevacanaṃ. <hi rend="bold">Nittejataṃ āpanno</hi>ti tejahāniyā nittejabhāvaṃ āpanno, nittejabhūtoti attho. Tato eva bhikkhuādayopi sammukhā oloketuṃ asamatthatāya <hi rend="bold">pattakkhandho,</hi> patitakkhandhoti attho. Tenāha <hi rend="bold">‘‘onatagīvo’’</hi>ti. <hi rend="bold">Dassitadhammesū</hi>ti vuttadhammesu. Vacanamattameva hi tesaṃ, na pana dassanaṃ tādisasseva dhammassa abhāvato. Bhagavato eva vā ‘‘ime dhammā anabhisambuddhā’’ti parassa vacanavasena <hi rend="bold">dassitadhammesu. Paṭicarissatī</hi>ti paṭicchādanavase carissati pavattissati, paṭicchādanattho <pb ed="V" n="2.0149" /> eva vā <hi rend="bold">carati</hi>-saddo anekatthattā dhātūnanti āha <hi rend="bold">‘‘paṭicchādessatī’’</hi>ti. <hi rend="bold">Aññena</hi><pb ed="M" n="2.0164" /><hi rend="bold">vā añña</hi>nti pana paṭicchādanākāradassananti āha <hi rend="bold">‘‘aññena vā vacanenā’’</hi>tiādi.</p>

<p rend="bodytext">Tattha <hi rend="bold">aññaṃ vacana</hi>nti yaṃ samanuyuñjantena bhagavatā parassa dosavibhāvanaṃ vacanaṃ vuttaṃ, taṃ tato aññeneva vacanena paṭicchādeti. ‘‘Āpattiṃ āpannosī’’ti codakena vuttavacanaṃ viya ‘‘ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā’’tiādivacanena aññaṃ āgantukakathaṃ āharanto ‘‘tvaṃ itthannāmaṃ āpattiṃ āpannosī’’ti puṭṭho ‘‘pāṭaliputtaṃ gatomhī’’ti vatvā puna ‘‘na tava pāṭaliputtagamanaṃ pucchāma, āpattiṃ pucchāmā’’ti vutte tato rājagahaṃ gatomhi. Rājagahaṃ vā yāhi brāhmaṇagehaṃ vā, āpattiṃ āpannosīti. ‘‘Tattha me sūkaramaṃsaṃ laddha’’ntiādīni vadanto viya samanuyuñjakena vuttavacanato aññaṃ āgantukakathaṃ āharanto apanāmessati, vikkhepaṃ gamayissati. Appatītā honti tena atuṭṭhā asomanassikāti <hi rend="bold">apaccayo,</hi> domanassetaṃ adhivacanaṃ. Neva attano, na paresaṃ hitaṃ abhirādhayatīti <hi rend="bold">anabhiraddhi,</hi> domanassameva. Tenevāha <hi rend="bold">‘‘apaccayena domanassaṃ vutta’’</hi>nti.</p>

<p rend="bodytext"><hi rend="bold">Yassa kho pana te atthāya dhammo desito</hi>ti ettha <hi rend="bold">dhamma</hi>-saddena catusaccadhammo vuttoti āha <hi rend="bold">‘‘yassa maggassa vā phalassa vā atthāyā’’</hi>ti. Catusaccadhammo hi maggaphalādhigamatthāya desīyati. <hi rend="bold">Na niggacchatī</hi>ti na pavatteti. <hi rend="bold">Na</hi>nti naṃ dhammaṃ. Idāni ‘‘yassa kho pana te atthāya dhammo desito’’ti ettha dhamma-saddena paṭipattidhammo dassito, na pana catusaccadhammoti adhippāyena atthavikappaṃ dassento <hi rend="bold">‘‘atha vā’’</hi>tiādimāha. <hi rend="bold">Pañca dhammā</hi>ti gambhīrañāṇacariyabhūtānaṃ khandhādīnaṃ uggahasavanadhāraṇaparicayayonisomanasikāre sandhāyāha. <hi rend="bold">Takkarassa sammā dukkhakkhayāyā</hi>ti ettha <hi rend="bold">sammā</hi>saddo ubhayatthāpi yojetabbo ‘‘sammā takkarassa sammā dukkhakkhayāyā’’ti. Yo hi sammā dhammaṃ paṭipajjati, tasseva sammā dukkhakkhayo hotīti. Yo pana vuttanayena takkaro, tassa niyyānaṃ atthato dhammasseva niyyānanti tappaṭikkhepena <hi rend="bold">‘‘so dhammo…pe… na niyyāti na niggacchatī’’</hi>ti āha.</p>

<p rend="bodytext">Yadi tiracchānasīhassa nādo sabbatiracchānaekaccamanussāmanussanādato seṭṭhattā seṭṭhanādo, kimaṅgaṃ pana tathāgatasīhassa nādoti <pb ed="M" n="2.0165" /> āha <hi rend="bold">‘‘sīhanādanti seṭṭhanāda’’</hi>nti. Yadi vā tiracchānasīhanādassa seṭṭhanādatā nibbhayatāya appaṭisattutāya icchitā, tathāgatasīhanādasseva ayamattho sātisayoti āha <hi rend="bold">‘‘abhītanādaṃ appaṭināda’’</hi>nti. ‘‘Aṭṭhānametaṃ anavakāso’’tiādinā (ma. ni. 3.129; a. ni. 1.268-271) hi yo attho vutto, tassa bhūtatāya <pb ed="V" n="2.0150" /> ayaṃ nādo <hi rend="bold">seṭṭhanādo</hi> nāma hoti uttamanādo. Bhūtattho hi uttamatthoti. Imamatthaṃ pana vadantassa bhagavato aññato bhayaṃ vā āsaṅkā vā natthīti <hi rend="bold">abhītanādo</hi> nāma hoti. Abhūtañhi vadato kutoci bhayaṃ vā āsaṅkā vā siyā, evaṃ pana vadantaṃ bhagavantaṃ koci uṭṭhahitvā paṭibāhituṃ samattho nāma natthīti ayaṃ nādo <hi rend="bold">appaṭinādo</hi> nāma hoti.</p>

<p rend="bodytext">Samantato niggaṇhanavasena todanaṃ vijjhanaṃ <hi rend="bold">sannitodakaṃ,</hi> sammā vā nitudanti pīḷenti etenāti <hi rend="bold">sannitodakaṃ</hi>. <hi rend="bold">Vācāyā</hi>ti ca paccatte karaṇavacanaṃ. Tenāha <hi rend="bold">‘‘vacanapatodenā’’</hi>ti. <hi rend="bold">Sañjambharimakaṃsū</hi>ti samantato sambharitaṃ akaṃsu, sabbe paribbājakā vācātodanehi tudiṃsūti attho. Tenāha <hi rend="bold">‘‘sambharitaṃ…pe… vijjhiṃsū’’</hi>ti. <hi rend="bold">Siṅgālakaṃyevā</hi>ti siṅgālameva, ‘‘segālakaṃyevā’’tipi pāṭho. <hi rend="bold">Tassevā</hi>ti siṅgālaravasseva. Atha vā <hi rend="bold">bheraṇḍakaṃyevā</hi>ti bhedaṇḍasakuṇisadisaṃyevāti attho. Bhedaṇḍaṃ nāma eko pakkhī dvimukho, tassa kira saddo ativiya virūpo amanāpo. Tenāha <hi rend="bold">‘‘apica bhinnassaraṃ amanāpasaddaṃ nadatī’’</hi>ti. Sesamettha uttānameva.</p>

<p rend="centre">Sarabhasuttavaṇṇanā niṭṭhitā.</p>

<p rend="title">5. Kesamuttisuttavaṇṇanā</p>

<p rend="bodytext" n="66"><hi rend="paranum">66</hi><hi rend="dot">.</hi> Pañcame kesamuttaṃ nivāso etesanti <hi rend="bold">kesamuttiyā</hi>ti āha <hi rend="bold">‘‘kesamuttanigamavāsino’’</hi>ti. <hi rend="bold">Aṭṭhavidhapānakānī</hi>ti ambapānādiaṭṭhavidhāni pānāni.</p>

<p rend="bodytext">‘‘Mā anussavenā’’tiādīsu pana eko daharakālato paṭṭhāya evaṃ anussavo atthi, evaṃ cirakālakatāya anussutiyā labbhamānaṃ kathamidaṃ <pb ed="M" n="2.0166" /> aññathā siyā, tasmā bhūtametanti anussavena gaṇhāti, tathā gahaṇaṃ paṭikkhipanto <hi rend="bold">‘‘mā anussavenā’’</hi>ti āha. Anu anu savanaṃ <hi rend="bold">anussavo</hi>. Aparo ‘‘amhākaṃ pitupitāmahādivuddhānaṃ upadesaparamparāya idamābhataṃ, evaṃ paramparābhatakathaṃ nāma na aññathā siyā, tasmā bhūtameta’’nti gaṇhāti, taṃ paṭikkhipanto <hi rend="bold">‘‘mā paramparāyā’’</hi>ti āha. Eko kenaci kismiñci vuttamatte ‘‘evaṃ kira eta’’nti gaṇhāti, taṃ nisedhento <hi rend="bold">‘‘mā itikirāyā’’</hi>ti āha. Piṭakaṃ gantho sampadīyati etassāti piṭakasampadānaṃ, ganthassa uggaṇhanako. Tena piṭakauggaṇhanakabhāvena ekacco tādisaṃ ganthaṃ paguṇaṃ katvā tena taṃ samentaṃ sameti, tasmā ‘‘bhūtameta’’nti gaṇhāti, taṃ sandhāyesa paṭikkhepo <hi rend="bold">‘‘mā piṭakasampadānenā’’</hi>ti, attano uggahaganthasampattiyā mā gaṇhitthāti vuttaṃ hoti. <hi rend="bold">Sameta</hi>nti saṃgataṃ.</p>

<p rend="bodytext">Koci <pb ed="V" n="2.0151" /> kañci vitakkento ‘‘evameva tena bhavitabba’’nti kevalaṃ attano saṅkappavasena ‘‘bhūtamida’’nti gaṇhāti, taṃ sandhāyetaṃ vuttaṃ <hi rend="bold">‘‘mā takkahetū’’</hi>ti. Añño ‘‘imāya yuttiyā bhūtamida’’nti kevalaṃ anumānato nayaggāhena gaṇhāti, taṃ paṭikkhipanto <hi rend="bold">‘‘mā nayahetū’’</hi>ti āha. Kassaci ‘‘evametaṃ siyā’’ti parikappentassa ekaṃ kāraṇaṃ upaṭṭhāti, so ‘‘attheta’’nti attano parikappitākārena gaṇhāti, taṃ paṭisedhento <hi rend="bold">‘‘mā ākāraparivitakkenā’’</hi>ti āha. Aparassa cintayato yathāparikappitaṃ kañci atthaṃ ‘‘evametaṃ na aññathā’’ti abhinivisantassa ekā diṭṭhi uppajjati. Yā yassa taṃ kāraṇaṃ nijjhāyantassa paccakkhaṃ viya nirūpetvā cintentassa khamati. So ‘‘attheta’’nti diṭṭhinijjhānakkhantiyā gaṇhāti, taṃ sandhāyāha <hi rend="bold">‘‘mā diṭṭhinijjhānakkhantiyā’’</hi>ti.</p>

<p rend="bodytext"><hi rend="bold">Akusalaverassā</hi>ti pāṇātipātādipañcavidhaṃ veraṃ sandhāya vadati. Kodho nāma cetaso dukkhanti āha <hi rend="bold">‘‘kodhacittassa abhāvenā’’</hi>ti. <hi rend="bold">Kilesassā</hi>ti cittaṃ vibādhentassa upatāpentassa uddhaccakukkuccādikilesassa. Sesamettha uttānameva.</p>

<p rend="centre">Kesamuttisuttavaṇṇanā niṭṭhitā.</p>

<p rend="title">6. Sāḷhasuttavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> Chaṭṭhe <pb ed="M" n="2.0167" /> pāto asitabbabhojanaṃ pātarāsaṃ, bhuttaṃ pātarāsaṃ etesanti <hi rend="bold">bhuttapātarāsā</hi>. <hi rend="bold">Dāsā</hi> nāma antojātā vā dhanakkītā vā karamarānītā vā sayaṃ vā dāsabyaṃ upagatā. Bhattavetanabhatā <hi rend="bold">kammakārā</hi> nāma.</p>

<p rend="bodytext"><hi rend="bold">Nicchāto</hi>ti ettha chātaṃ vuccati taṇhā jighacchāhetutāya, sā assa natthīti nicchāto. Tenāha <hi rend="bold">‘‘nittaṇho’’</hi>ti. <hi rend="bold">Abbhantare santāpakarānaṃ kilesāna</hi>nti attano santāne darathapariḷāhajananena santāpanakilesānaṃ. Antotāpanakilesānaṃ abhāvā sīto sītalo bhūto jātoti <hi rend="bold">sītibhūto</hi>. Tenāha <hi rend="bold">‘‘sītalībhūto’’</hi>ti. Maggaphalanibbānasukhāni vā paṭisaṃvedetīti <hi rend="bold">sukhappaṭisaṃvedī</hi>. Sesaṃ suviññeyyameva.</p>

<p rend="centre">Sāḷhasuttavaṇṇanā niṭṭhitā.</p>

<p rend="title">7. Kathāvatthusuttavaṇṇanā</p>

<p rend="bodytext" n="68"><hi rend="paranum">68</hi><hi rend="dot">.</hi> Sattame <pb ed="V" n="2.0152" /><hi rend="bold">kathāvatthūnī</hi>ti kathāya pavattiṭṭhānāni. Yasmā tehi vinā kathā na pavattati, tasmā <hi rend="bold">‘‘kathākāraṇānī’’</hi>ti vuttaṃ. Atati satati satataṃ gacchati pavattatīti <hi rend="bold">addhā,</hi> kāloti āha <hi rend="bold">‘‘atītamaddhānaṃ nāma kālopi vattatī’’</hi>ti. Dhammappavattimattatāya hi paramatthato avijjamānopi kālo tasseva dhammassa pavattiavatthāvisesaṃ upādāya teneva vohārena atītotiādinā voharīyati, atītādibhedo ca nāmāyaṃ nippariyāyato dhammānaṃyeva hoti, na kālassāti āha <hi rend="bold">‘‘khandhāpi vattantī’’</hi>ti. Yathāvuttamatthaṃ itaresu dvīsu atidisati <hi rend="bold">‘‘anāgatapaccuppannesupi eseva nayo’’</hi>ti. <hi rend="bold">Atītamaddhāna</hi>ntiādīsu ca dve pariyāyā suttantapariyāyo, abhidhammapariyāyo ca. Suttantapariyāyena paṭisandhito pubbe atīto addhā nāma, cutito pacchā anāgato addhā nāma, saha cutipaṭisandhīti tadantaraṃ paccuppanno addhā nāma. Abhidhammapariyāyena tīsu khaṇesu uppādato pubbe atīto addhā nāma, uppādato uddhaṃ anāgato addhā <pb ed="M" n="2.0168" /> nāma, khaṇattayaṃ paccuppanno addhā nāma. Tatthāyaṃ suttantadesanāti suttantapariyāyeneva atītādivisayaṃ kathaṃ dassento <hi rend="bold">‘‘atīte kassapo nāmā’’</hi>tiādimāha.</p>

<p rend="bodytext">Ekaṃseneva byākātabbo vissajjetabboti <hi rend="bold">ekaṃsabyākaraṇīyo</hi>. ‘‘Cakkhu anicca’’nti pañhe uttarapadāvadhāraṇaṃ sandhāya <hi rend="bold">‘‘ekaṃseneva byākātabba’’</hi>nti vuttaṃ niccatāya lesassapi tattha abhāvato, purimapadāvadhāraṇe pana vibhajjabyākaraṇīyatāya. Tenāha <hi rend="bold">‘‘aniccaṃ nāma cakkhūti puṭṭhena panā’’</hi>tiādi. Cakkhusote visesatthasāmaññatthānaṃ asādhāraṇabhāvato dvinnaṃ tesaṃ sadisacodanā paṭicchannamukheneva byākaraṇīyā paṭikkhepavasena anuññātavasena ca vissajjitabbatoti āha <hi rend="bold">‘‘yathā cakkhu, tathā sotaṃ…pe… ayaṃ paṭipucchābyākaraṇīyo pañho’’</hi>ti. <hi rend="bold">Taṃ jīvaṃ taṃ sarīra</hi>nti jīvasarīrānaṃ anaññatāpañhe yassa yena anaññatā coditā, so eva paramatthato nupalabbhatīti ca jhānattayassa metteyyatākittanasadisoti abyākātabbatāya <hi rend="bold">ṭhapanīyo</hi> vutto. Evarūpo hi pañho tidhā avissajjanīyattā byākaraṇaṃ akatvā ṭhapetabbo.</p>

<p rend="bodytext">Tiṭṭhati ettha phalaṃ tadāyattavuttitāyāti <hi rend="bold">ṭhānaṃ,</hi> kāraṇanti āha <hi rend="bold">‘‘kāraṇākāraṇe’’</hi>ti. <hi rend="bold">Yuttena kāraṇenā</hi>ti anurūpena kāraṇena. <hi rend="bold">Pahotī</hi>ti niggaṇhituṃ samattho hoti. <hi rend="bold">Sassatavādibhāvameva dīpetī</hi>ti attanā gahite ucchedavāde dosaṃ disvā attanopi sassatavādibhāvameva <pb ed="V" n="2.0153" /> dīpeti. <hi rend="bold">Puggalavādimhī</hi>ti iminā vacchakuttiyavādiṃ dasseti. Pañhaṃ pucchantehi paṭipajjitabbā paṭipadā pañhapucchanakānaṃ vattaṃ.</p>

<p rend="bodytext"><hi rend="bold">Paṭicaratī</hi>ti paṭicchādanavasena carati pavattati. Paṭicchādanattho eva vā caratisaddo anekatthattā dhātūnanti āha <hi rend="bold">‘‘paṭicchādetī’’</hi>ti. <hi rend="bold">Aññenañña</hi>nti pana paṭicchādanākāradassananti āha <hi rend="bold">‘‘aññena vacanenā’’</hi>tiādi. Tattha <hi rend="bold">aññena vacanenā</hi>ti yaṃ codakena cuditakassa dosavibhāvanaṃ vacanaṃ vuttaṃ, taṃ tato aññena vacanena paṭicchādeti. Yo hi ‘‘āpattiṃ āpannosī’’ti vutte ‘‘ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā’’ti vadati. ‘‘Evarūpaṃ kiñci tayā diṭṭha’’nti vutte ‘‘na suṇāmī’’ti sotaṃ vā upaneti, ayaṃ aññenaññaṃ paṭicarati nāma. ‘‘Ko āpanno’’tiādinā hi codanaṃ avissajjetvāva vikkhepāpajjanaṃ aññenaññaṃ <pb ed="M" n="2.0169" /> paṭicaraṇaṃ, bahiddhā kathāpanāmanaṃ vissajjetvāti ayametesaṃ viseso. Tenevāha <hi rend="bold">‘‘āgantukakathaṃ otārento’’</hi>tiādi. Tattha <hi rend="bold">apanāmetī</hi>ti vikkhepeti. <hi rend="bold">Tatrā</hi>ti tasmiṃ bahiddhākathāya apanāmane.</p>

<p rend="bodytext">Upanisīdati phalaṃ etthāti kāraṇaṃ upanisā, upecca nissayatīti vā upanisā, saha upanisāyāti <hi rend="bold">saupaniso</hi>ti āha <hi rend="bold">‘‘saupanissayo sapaccayo’’</hi>ti.</p>

<p rend="bodytext"><hi rend="bold">Ohitasoto</hi>ti anaññavihitattā dhammassavanāya apanāmitasoto. Tato eva tadatthaṃ <hi rend="bold">ṭhapitasoto</hi>. <hi rend="bold">Kusaladhamma</hi>nti ariyamaggo adhippetoti āha <hi rend="bold">‘‘ariyamagga’’</hi>nti.</p>

<p rend="centre">Kathāvatthusuttavaṇṇanā niṭṭhitā.</p>

<p rend="title">8. Aññatitthiyasuttavaṇṇanā</p>

<p rend="bodytext" n="69"><hi rend="paranum">69</hi><hi rend="dot">.</hi> Aṭṭhame bhagavā mūlaṃ kāraṇaṃ etesaṃ yāthāvato adhigamāyāti <hi rend="bold">bhagavaṃmūlakā</hi>. Tenāha ‘‘bhagavantañhi nissāya mayaṃ ime dhamme ājānāma paṭivijjhāmā’’ti. <hi rend="bold">Amhākaṃ dhammā</hi>ti tehi attanā adhigantabbatāya vuttaṃ. Sevitabbāsevitabbānañhi yāthāvato adhigamaññāṇāni adhigacchanakasambandhīni, tāni ca sammāsambuddhamūlakāni anaññavisayattā. Tenāha <hi rend="bold">‘‘pubbe kassapasammāsambuddhenā’’</hi>tiādi. <hi rend="bold">Ime dhammā</hi>ti ime ñāṇadhammā. <hi rend="bold">Ājānāmā</hi>ti abhimukhaṃ paccakkhato jānāma. <hi rend="bold">Paṭivijjhāmā</hi>ti tasseva vevacanaṃ, adhigacchāmāti attho. Bhagavā netā etesanti <pb ed="V" n="2.0154" /><hi rend="bold">bhagavaṃnettikā. Netā</hi>ti sevitabbadhamme veneyyasantānaṃ pāpetā. <hi rend="bold">Vinetā</hi>ti asevitabbadhamme veneyyasantānato apanetā. Tadaṅgavinayādivasena vā <hi rend="bold">vinetā</hi>. Atha vā yathā alamariyañāṇadassanaviseso hoti, evaṃ visesato <hi rend="bold">netā. Anunetā</hi>ti ‘‘ime dhammā sevitabbā, ime na sevitabbā’’ti ubhayasampāpanāpanayanatthaṃ paññāpetā. Tenāha <hi rend="bold">‘‘yathāsabhāvato’’</hi>tiādi.</p>

<p rend="bodytext">Paṭisaranti <pb ed="M" n="2.0170" /> etthāti paṭisaraṇaṃ, bhagavā paṭisaraṇaṃ etesanti <hi rend="bold">bhagavaṃpaṭisaraṇā</hi>. Āpāthaṃ upagacchantā hi bhagavā paṭisaraṇaṃ samosaraṇaṭṭhānaṃ. Tenāha <hi rend="bold">‘‘catubhūmakadhammā’’</hi>tiādi. Paṭisarati sabhāvasampaṭivedhavasena paccekaṃ upagacchatīti vā paṭisaraṇaṃ, bhagavā paṭisaraṇaṃ etesanti <hi rend="bold">bhagavaṃpaṭisaraṇā</hi>. Paṭisarati paṭivijjhatīti vā paṭisaraṇaṃ, tasmā paṭivijjhanavasena bhagavā paṭisaraṇaṃ etesanti <hi rend="bold">bhagavaṃpaṭisaraṇā</hi>. Tenāha <hi rend="bold">‘‘apicā’’</hi>tiādi. <hi rend="bold">Paṭivedhavasenā</hi>ti paṭivijjhitabbatāvasena. Asatipi mukhe atthato evaṃ vadanto viya hotīti āha <hi rend="bold">‘‘phasso āgacchati ahaṃ bhagavā kinnāmo’’</hi>ti. Phasso ñāṇassa āpāthaṃ āgacchantoyeva hi attano ‘‘ahaṃ kinnāmo’’ti nāmaṃ pucchanto viya, bhagavā cassa nāmaṃ karonto viya hoti.</p>

<p rend="bodytext"><hi rend="bold">Paṭibhātū</hi>ti ettha paṭisaddāpekkhāya ‘‘bhagavanta’’nti upayogavacanaṃ, attho pana sāmivacanavaseneva veditabboti dassento āha <hi rend="bold">‘‘bhagavato’’</hi>ti. <hi rend="bold">Paṭibhātū</hi>ti ca bhāgo hotu. Bhagavato hi esa bhāgo, yadidaṃ dhammassa desanā, amhākaṃ pana bhāgo savananti adhippāyo. Evañhi saddalakkhaṇena sameti. Keci pana <hi rend="bold">paṭibhātū</hi>ti padassa dissatūti atthaṃ vadanti, ñāṇena dissatu, desīyatūti vā attho. <hi rend="bold">Upaṭṭhātū</hi>ti ñāṇassa paccupatiṭṭhatu. Pāḷiyaṃ <hi rend="bold">ko adhippayāso</hi>ti ettha ko adhikappayogoti attho.</p>

<p rend="bodytext"><hi rend="bold">Lokavajjavasenā</hi>ti lokiyajanehi pakatiyā garahitabbavajjavasena. <hi rend="bold">Vipākavajjavasenā</hi>ti vipākassa apāyasaṃvattanikavajjavasena. <hi rend="bold">Katha</hi>ntiādinā ubhayavajjavasenapi appasāvajjatāya visayaṃ dasseti. Sesamettha suviññeyyameva.</p>

<p rend="centre">Aññatitthiyasuttavaṇṇanā niṭṭhitā.</p>

<p rend="title">9. Akusalamūlasuttavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi> Navame lubbhatīti <hi rend="bold">lobho</hi>. Dussatīti <hi rend="bold">doso</hi>. Muyhatīti <hi rend="bold">moho</hi>. Lobhādīni panetāni <pb ed="V" n="2.0155" /> asahajātānaṃ pāṇātipātādīnaṃ kesañci akusalānaṃ upanissayapaccayaṭṭhena, sahajātānaṃ adinnādānādīnaṃ kesañci <pb ed="M" n="2.0171" /> sampayuttā hutvā uppādakaṭṭhena, sayañca akusalānīti sāvajjadukkhavipākaṭṭhenāti āha <hi rend="bold">‘‘akusalānaṃ mūlāni, akusalāni ca tāni mūlānī’’</hi>ti. Vuttampi cetaṃ ‘‘ratto kho, āvuso, rāgena abhibhūto pariyādinnacitto pāṇampi hanatī’’tiādi. <hi rend="bold">Yadapī</hi>ti liṅgavipallāsena vuttanti āha <hi rend="bold">‘‘yopi, bhikkhave, lobho’’</hi>ti. <hi rend="bold">Tadapī</hi>ti etthāpi eseva nayoti āha <hi rend="bold">‘‘sopi akusalamūla’’</hi>nti. Vināpi liṅgavipallāsena atthayojanaṃ dassento <hi rend="bold">‘‘akusalamūlaṃ vā’’</hi>tiādimāha. <hi rend="bold">Sabbatthā</hi>ti ‘‘yadapi, bhikkhave, doso, tadapi akusalamūla’’ntiādīsu. <hi rend="bold">Abhisaṅkharotī</hi>ti ettha <hi rend="bold">āyūhatī</hi>ti atthaṃ vatvā tañca āyūhanaṃ paccayasamavāyasiddhito sampiṇḍanaṃ rāsikaraṇaṃ viya hotīti āha <hi rend="bold">‘‘sampiṇḍeti rāsiṃ karotī’’</hi>ti.</p>

<p rend="bodytext">Pāḷiyaṃ ‘‘vadhenā’’tiādīsu <hi rend="bold">vadhenā</hi>ti māraṇena vā pothanena vā. <hi rend="bold">Vadha</hi>saddo hi hiṃsanattho viheṭhanattho ca hoti. <hi rend="bold">Bandhanenā</hi>ti addubandhanādinā. <hi rend="bold">Jāniyā</hi>ti dhanajāniyā, ‘‘sataṃ gaṇhatha, sahassaṃ gaṇhathā’’ti evaṃ pavattitadaṇḍenāti attho. <hi rend="bold">Garahāyā</hi>ti pañcasikhamuṇḍakakaraṇaṃ, gomayasiñcanaṃ, gīvāya kuraṇḍakabandhananti evamādīni katvā garahapāpanena. Tattha <hi rend="bold">pañcasikhamuṇḍakakaraṇaṃ</hi> nāma kākapakkhakaraṇaṃ. <hi rend="bold">Gomayasiñcanaṃ</hi> sīsena kaṇodakāvasecanaṃ. <hi rend="bold">Kuraṇḍakabandhanaṃ</hi> gaddulabandhanaṃ.</p>

<p rend="bodytext"><hi rend="bold">Kālasmiṃ na vadatī</hi>ti yuttakāle na vadati, vattabbakālassa pubbe vā pacchā vā ayuttakāle vattā hoti. <hi rend="bold">Abhūtavādī</hi>ti yaṃ natthi, tassa vattā. Tenāha <hi rend="bold">‘‘bhūtaṃ na vadatī’’</hi>ti. <hi rend="bold">Atthaṃ na vadatī</hi>ti kāraṇaṃ na vadati, akāraṇanissitaṃ nipphalaṃ vattā hoti. <hi rend="bold">Dhammaṃ na vadatī</hi>ti sabhāvaṃ na vadati, asabhāvaṃ vattā ayathāvādīti attho. <hi rend="bold">Vinayaṃ na vadatī</hi>ti saṃvaravinayaṃ na vadati, na saṃvaravinayappaṭisaṃyuttassa vattā hoti, attano suṇantassa ca na saṃvaravinayāvahassa vattāti attho.</p>

<p rend="bodytext"><hi rend="bold">Ataccha</hi>nti abhūtatthaṃ. Tenāha <hi rend="bold">‘‘itaraṃ tasseva vevacana’’</hi>nti. Atha vā <hi rend="bold">abhūta</hi>nti asantaṃ avijjamānaṃ. <hi rend="bold">Ataccha</hi>nti atathākāraṃ.</p>

<p rend="bodytext">Puññakammato eti uppajjatīti ayo, vaḍḍhi. Tappaṭikkhepena <hi rend="bold">anayo,</hi> avaḍḍhīti āha <hi rend="bold">‘‘anayaṃ āpajjatīti avaḍḍhiṃ āpajjatī’’</hi>ti. <hi rend="bold">Māluvāsipāṭikā</hi> nāma dīghasaṇṭhānaṃ māluvāpakkaṃ <pb ed="V" n="2.0156" />, māluvāphalapoṭṭhalikāti attho <pb ed="M" n="2.0172" />. <hi rend="bold">Phalitāyā</hi>ti ātapena sussitvā bhinnāya. <hi rend="bold">Vaṭarukkhādīnaṃ mūle</hi>ti vaṭarukkhādīnaṃ samīpe. <hi rend="bold">Sakabhāvena saṇṭhātuṃ na sakkontī</hi>ti kasmā na sakkonti? Bhavanavināsabhayā. Rukkhamūle patitamāluvābījato hi latā uppajjitvā rukkhaṃ abhiruhati. Sā mahāpattā ceva bahupattā ca mahākolirapattasaṇṭhānehi tato ca mahantatarehi sākhāviṭapantarehi pattehi samannāgatā. Atha naṃ rukkhaṃ mūlato paṭṭhāya vinandhamānā sabbaviṭapāni sañchādetvā mahantaṃ bhāraṃ janetvā tiṭṭhati, sā vāte vāyante deve vā vassante oghanaheṭṭhāgatā olambanahetubhūtaṃ ghanabhāvaṃ janetvā tassa rukkhassa sabbasākhaṃ bhijjati, bhūmiyaṃ nipāteti. Tato tasmiṃ rukkhe patiṭṭhitavimānaṃ bhijjati vinassati. Iti tā devatāyo bhavanavināsabhayā sakabhāvena saṇṭhātuṃ na sakkonti. Ettha ca yaṃ sākhaṭṭhakavimānaṃ hoti, taṃ sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati, rukkhaṭṭhakavimānaṃ pana yāva rukkhassa mūlamattampi tiṭṭhati, tāva na nassatīti veditabbaṃ. <hi rend="bold">Tattha tattha palujjitvā</hi>ti tattha tattha bhijjitvā. Sesamettha suviññeyyameva.</p>

<p rend="centre">Akusalamūlasuttavaṇṇanā niṭṭhitā.</p>

<p rend="title">10. Uposathasuttavaṇṇanā</p>

<p rend="bodytext" n="71"><hi rend="paranum">71</hi><hi rend="dot">.</hi> Dasame <hi rend="bold">tadahū</hi>ti ettha tasmiṃ ahanīti atthoti āha <hi rend="bold">‘‘tasmiṃ ahu uposathe’’</hi>ti. Upavasanti etthāti <hi rend="bold">uposatho,</hi> uposathadivaso. <hi rend="bold">Upavasantī</hi>ti ca sīlena vā anasanena vā khīrasāyanādividhinā vā upetā hutvā vasantīti attho. Uposathadivase hi sāsanikā sīlena, bāhirakā sabbaso āhārassa abhuñjanena khīrasāyanamadhusāyanādividhinā vā upetā hutvā viharanti. So panesa uposathadivaso aṭṭhamicātuddasipannarasibhedena tividho, tasmā sesadvayanivāraṇatthaṃ <hi rend="bold">‘‘pannarasikauposathadivase’’</hi>ti vuttaṃ. <hi rend="bold">Vavassaggatthe</hi>ti vacasāyatthe. <hi rend="bold">Diva</hi>saddo divāsaddo viya divasapariyāyo, tassa visesanabhāvena vuccamāno divāsaddo savisesena dīpetīti āha <hi rend="bold">‘‘divasassa divā</hi><pb ed="M" n="2.0173" />, <hi rend="bold">majjhanhike kāleti attho’’</hi>ti. <hi rend="bold">Paṭicchāpetvā</hi>ti sampaṭicchanaṃ kāretvā. <hi rend="bold">Vipākaphalenā</hi>ti sadisaphalena. <hi rend="bold">Na mahapphalo</hi> hoti manoduccaritadussīlyena upakkiliṭṭhabhāvato. <hi rend="bold">Vipākānisaṃsenā</hi>ti udrayaphalena. <hi rend="bold">Vipākobhāsenā</hi>ti paṭipakkhavigamajanitena sabhāvasaṅkhātena vipākobhāsena. <hi rend="bold">Na mahāobhāso</hi> aparisuddhabhāvato. <hi rend="bold">Vipākavipphārassā</hi>ti vipākavepullassa.</p>

<p rend="bodytext"><hi rend="bold">Nāhaṃ</hi><pb ed="V" n="2.0157" /><hi rend="bold">kvacanī</hi>tiādivacanassa micchābhinivesavasena pavattattā ‘‘idaṃ tassa musāvādasmiṃ vadāmī’’ti pāḷiyaṃ vuttaṃ, catukoṭikasuññatādassanavasena pavattaṃ pana ariyadassanamevāti na tattha musāvādo. Vuttañhetaṃ –</p>

<p rend="indent">‘‘Puna caparaṃ, bhikkhave, ariyasāvako iti paṭisañcikkhati ‘nāhaṃ kvacani, kassaci kiñcanatasmiṃ, na ca mama kvacani, kismiñci kiñcanatatthī’’’tiādi (ma. ni. 3.70).</p>

<p rend="bodytext">Ettha hi catukoṭikasuññatā kathitā. Kathaṃ? Ariyo (visuddhi. 2.760; ma. ni. aṭṭha. 3.70) hi <hi rend="bold">nāhaṃ kvacanī</hi>ti kvaci attānaṃ na passati, <hi rend="bold">kassaci kiñcanatasmi</hi>nti attano attānaṃ kassaci parassa kiñcanabhāve upanetabbaṃ na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne parikkhāraṃ maññitvā upanetabbaṃ na passatīti attho. <hi rend="bold">Na ca mama kvacanī</hi>ti ettha <hi rend="bold">mama</hi>-saddaṃ tāva ṭhapetvā kvacani parassa ca attānaṃ kvaci na passatīti ayamattho. Idāni mama-saddaṃ āharitvā <hi rend="bold">‘‘mama kismiñci kiñcanatatthī’’</hi>ti so parassa attānaṃ ‘‘mama kismiñci kiñcanabhāvena atthī’’ti na passati, attano bhātikaṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve upanetabbaṃ passati. Na katthaci parassa attānaṃ passati, na parassa attānaṃ attano kiñcanabhāve upanetabbaṃ passati, tasmā ayaṃ suññatā catukoṭikāti veditabbā.</p>

<p rend="bodytext">Yasmā pana micchādiṭṭhikānaṃ yāthāvadassanassa asambhavato yathāvuttacatukoṭikasuññatādassanaṃ na sambhavati, tasmā ‘‘natthi mātā, natthi pitā’’tiādivacanaṃ <pb ed="M" n="2.0174" /> (dī. ni. 1.171) viya micchāgāhavasena ‘‘nāhaṃ kvacanī’’tiādi vuttanti yutto cettha musāvādasambhavo. <hi rend="bold">Katthacī</hi>ti ṭhāne, kāle vā. Atha ‘‘nipphalo’’ti kasmā vuttaṃ. ‘‘Na mahapphalo’’ti saddena hi mahapphalābhāvova jotito, na pana sabbathā phalābhāvoti āha <hi rend="bold">‘‘byañjanameva hi ettha sāvasesa’’</hi>ntiādi. <hi rend="bold">Sesapadesupī</hi>ti ‘‘na mahānisaṃso’’tiādīsupi.</p>

<p rend="bodytext"><hi rend="bold">Aṭṭhahi kāraṇehī</hi>ti –</p>

<p rend="indent">‘‘Atha <pb ed="V" n="2.0158" /> kho, bhante, sakko devānamindo devānaṃ tāvatiṃsānaṃ bhagavato aṭṭha yathābhucce vaṇṇe payirudāhāsi – ‘taṃ kiṃ maññanti, bhonto devā tāvatiṃsā, yāvañca so bhagavā bahujanahitāya paṭipanno bahujanasukhāya lokānukampāya atthāya hitāya sukhāya devamanussānaṃ, evaṃ bahujanahitāya paṭipannaṃ bahujanasukhāya lokānukampāya atthāya hitāya sukhāya devamanussānaṃ imināpaṅgena samannāgataṃ satthāraṃ neva atītaṃse samanupassāmi, na panetarahi aññatra tena bhagavatā’’ti –</p>

<p rend="unindented">Ādinā <hi rend="bold">mahāgovindasutte</hi> (dī. ni. 2.296) vitthāritehi bahujanahitāya paṭipannādīhi buddhānubhāvadīpakehi aṭṭhahi kāraṇehi. Atha ‘‘navahi kāraṇehī’’ti avatvā ‘‘aṭṭhahi kāraṇehī’’ti kasmā vuttanti āha <hi rend="bold">‘‘ettha hi…pe… sabbe lokiyalokuttarā buddhaguṇā saṅgahitā’’</hi>ti. Idaṃ vuttaṃ hoti – imasmiṃ sutte ‘‘itipi so bhagavā’’ti iminā vacanena avisesato sabbepi lokiyalokuttarā buddhaguṇā dīpitā, tasmā tena dīpitaguṇe sandhāya ‘‘aṭṭhahi kāraṇehī’’ti vuttanti. <hi rend="bold">Arahantiādīhi pāṭiyekkaguṇāva niddiṭṭhā</hi>ti arahantiādīhi ekekehi padehi ekeke guṇāva niddiṭṭhāti attho.</p>

<p rend="bodytext"><hi rend="bold">Sahatantika</hi>nti pāḷidhammasahitaṃ. <hi rend="bold">Purimanayeneva yojanā kātabbā</hi>ti ‘‘kiliṭṭhasmiñhi kāye pasādhanaṃ pasādhetvā nakkhattaṃ kīḷamānā na sobhantī’’tiādinā nayena yojanā kātabbāti attho.</p>

<p rend="bodytext">Saṅghassa <pb ed="M" n="2.0175" /> anussaraṇaṃ nāma tassa guṇānussaraṇamevāti āha <hi rend="bold">‘‘aṭṭhannaṃ ariyapuggalānaṃ guṇe anussaratī’’</hi>ti. <hi rend="bold">Dve tayo vāre gāhāpitaṃ usuma</hi>nti dve tayo vāre uddhanaṃ āropetvā sedanavasena gāhāpitaṃ usumaṃ. <hi rend="bold">Purimanayeneva yojanā kātabbā</hi>ti ‘‘kiliṭṭhasmiñhi vatthe pasādhanaṃ pasādhetvā nakkhattaṃ kīḷamānā na sobhantī’’tiādinā nayena yojanā kātabbā.</p>

<p rend="bodytext"><hi rend="bold">Pahīnakālato paṭṭhāya…pe… viratāvā</hi>ti etena pahānahetukā idhādhippetā viratīti dasseti. Kammakkhayakarañāṇena hi pāṇātipātadussīlyassa pahīnattā arahanto accantameva tato paṭiviratāti vuccati samucchedavasena pahānaviratīnaṃ adhippetattā. Kiñcāpi pahānaviramaṇānaṃ purimapacchimakālatā natthi, maggadhammānaṃ pana sammādiṭṭhiādīnaṃ sammāvācādīnañca paccayapaccayuppannabhāve apekkhite sahajātānampi paccayapaccayuppannabhāvena gahaṇaṃ purimapacchimabhāveneva hotīti, gahaṇappavattiākāravasena paccayabhūtesu sammādiṭṭhiādīsu <pb ed="V" n="2.0159" /> pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya aparakālavohāro ca hotīti pahānaṃ vā samucchedavasena, virati paṭippassaddhivasena yojetabbā.</p>

<p rend="bodytext">Atha vā pāṇo atipātīyati etenāti <hi rend="bold">pāṇātipāto,</hi> pāṇaghātahetubhūto dhammasamūho. Ko pana so? Ahirikānottappadosamohavihiṃsādayo kilesā. Te hi arahanto ariyamaggena pahāya samugghātetvā pāṇātipātadussīlyato accantameva paṭiviratāti vuccanti, kilesesu pahīnesu kilesanimittassa kammassa anuppajjanato. <hi rend="bold">Adinnādānaṃ pahāyā</hi>tiādīsupi eseva nayo. <hi rend="bold">Viratāvā</hi>ti avadhāraṇena tassā viratiyā kālādivasena apariyantataṃ dasseti. Yathā hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhindanti, na evaṃ arahanto, arahanto pana sabbaso pahīnapāṇātipātattā accantaviratā evāti.</p>

<p rend="bodytext">Daṇḍanasaṅkhātassa paraviheṭhanassa ca parivajjanabhāvadīpanatthaṃ daṇḍasatthānaṃ nikkhepavacananti āha <hi rend="bold">‘‘parūpaghātatthāyā’’</hi>tiādi. <hi rend="bold">Lajjī</hi>ti ettha vuttalajjāya <pb ed="M" n="2.0176" /> ottappampi vuttamevāti daṭṭhabbaṃ. Na hi pāpajigucchanapāputtāsarahitaṃ, pāpabhayaṃ vā alajjanaṃ atthīti. Dhammagarutāya vā arahantānaṃ dhammassa ca attā dhīnattā attādhipatibhūtā lajjāva vuttā, na pana lokādhipati ottappaṃ. <hi rend="bold">‘‘Dayaṃ mettacittataṃ āpannā’’</hi>ti kasmā vuttaṃ, nanu dayā-saddo ‘‘adayāpanno’’tiādīsu karuṇāya pavattatīti? Saccametaṃ, ayaṃ pana dayā-saddo anurakkhaṇatthaṃ antonītaṃ katvā pavattamāno mettāya karuṇāya ca pavattatīti idha mettāya pavattamāno vutto. Mijjati siniyhatīti mettā, mettā etassa atthīti mettaṃ, mettaṃ cittaṃ etassāti mettacitto, tassa bhāvo <hi rend="bold">mettacittatā,</hi> mettāicceva attho.</p>

<p rend="bodytext"><hi rend="bold">Sabbapāṇabhūtahitānukampī</hi>ti etena tassā viratiyā pavattavasena apariyantataṃ dasseti. <hi rend="bold">Pāṇabhūte</hi>ti pāṇajāte. <hi rend="bold">Anukampakā</hi>ti karuṇāyanakā, yasmā pana mettā karuṇāya visesapaccayo hoti, tasmā vuttaṃ <hi rend="bold">‘‘tāya eva dayāpannatāyā’’</hi>ti. Evaṃ yehi dhammehi pāṇātipātā virati sampajjati, tehi lajjāmettākaruṇādhammehi samaṅgibhāvo dassito.</p>

<p rend="bodytext"><hi rend="bold">Parapariggahitassa ādāna</hi>nti parasantakassa ādānaṃ. Theno vuccati coro, tassa bhāvo <hi rend="bold">theyyaṃ,</hi> kāmañcettha ‘‘lajjī dayāpanno’’ti na vuttaṃ, adhikāravasena pana atthato vuttamevāti daṭṭhabbaṃ. Yathā hi lajjādayo pāṇātipātappahānassa visesapaccayā, evaṃ adinnādānappahānassapīti <pb ed="V" n="2.0160" />, tasmā sāpi pāḷi ānetvā vattabbā. Esa nayo ito paresupi. Atha vā <hi rend="bold">sucibhūtenā</hi>ti etena hirottappādīhi samannāgamo, ahirikādīnañca pahānaṃ vuttamevāti ‘‘lajjī’’tiādi na vuttanti daṭṭhabbaṃ.</p>

<p rend="bodytext"><hi rend="bold">Aseṭṭhacariya</hi>nti aseṭṭhānaṃ hīnānaṃ, aseṭṭhaṃ vā lāmakaṃ cariyaṃ, nihīnavuttiṃ methunanti attho. <hi rend="bold">Brahmaṃ seṭṭhaṃ ācāra</hi>nti methunaviratimāha. <hi rend="bold">Ārācārī methunā</hi>ti etena – ‘‘idhekacco na heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaparimaddananhāpanasambāhanaṃ sādiyati, so taṃ assādeti, taṃ nikāmeti, tena ca vittiṃ āpajjatī’’tiādinā (a. ni. 7.50) vuttā sattavidhamethunasaṃyogāpi paṭivirati dassitāti daṭṭhabbaṃ.</p>

<p rend="bodytext">‘‘Saccato <pb ed="M" n="2.0177" /> thetato’’tiādīsu (ma. ni. 1.19) viya <hi rend="bold">theta</hi>-saddo thirapariyāyo, thirabhāvo ca saccavāditāya ṭhitakathattā kathāvasena veditabboti āha <hi rend="bold">‘‘ṭhitakathāti attho’’</hi>ti. <hi rend="bold">Na ṭhitakatho</hi>ti yathā haliddirāgādayo anavaṭṭhitasabhāvatāya na ṭhitā, evaṃ na ṭhitā kathā yassa so na ṭhitakathoti haliddirāgādayo yathā kathāya upamā honti, evaṃ yojetabbaṃ. Esa nayo <hi rend="bold">‘‘pāsāṇalekhā viyā’’</hi>tiādīsupi. Saddhā ayati pavattati etthāti saddhāyā, saddhāyā <hi rend="bold">eva saddhāyikā</hi> yathā venayikā. Saddhāya vā ayitabbā <hi rend="bold">saddhāyikā,</hi> saddheyyāti attho. <hi rend="bold">Vattabbataṃ āpajjati</hi> visaṃvādanatoti adhippāyo.</p>

<p rend="bodytext">Ekaṃ bhattaṃ ekabhattaṃ, taṃ etesamatthīti <hi rend="bold">ekabhattikā,</hi> ekasmiṃ divase ekavārameva bhuñjanakā. Tayidaṃ rattibhojanenapi siyāti āha <hi rend="bold">‘‘rattūparatā’’</hi>ti. Evampi sāyanhabhojanenapi siyuṃ ekabhattikāti tadāsaṅkānivattanatthaṃ <hi rend="bold">‘‘viratā vikālabhojanā’’</hi>ti vuttaṃ. Aruṇuggamanato paṭṭhāya yāva majjhanhikā ayaṃ buddhānaṃ ariyānaṃ āciṇṇasamāciṇṇo bhojanassa kālo nāma, tadañño vikālo. Aṭṭhakathāyaṃ pana dutiyapadena rattibhojanassa paṭikkhittattā aparaṇho ‘‘vikālo’’ti vutto.</p>

<p rend="bodytext">Saṅkhepato ‘‘sabbapāpassa akaraṇa’’ntiādinayappavattaṃ (dī. ni. 2.90; dha. pa. 183) bhagavato sāsanaṃ sacchandarāgappavattito naccādīnaṃ dassanaṃ na anulometīti āha <hi rend="bold">‘‘sāsanassa ananulomattā’’</hi>ti. Attanā payojiyamānaṃ parehi payojāpīyamānañca naccaṃ naccabhāvasāmaññato pāḷiyaṃ ekeneva naccasaddena gahitaṃ, tathā gītavāditasaddā cāti āha <hi rend="bold">‘‘naccananaccāpanādivasenā’’</hi>ti <pb ed="V" n="2.0161" />. <hi rend="bold">Ādi</hi>-saddena gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṃ virūpekasesanayena. Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato <hi rend="bold">dassanā</hi>icceva vuttaṃ. Avisūkabhūtassa gītassa savanaṃ kadāci vaṭṭatīti āha <hi rend="bold">‘‘visūkabhūtaṃ dassana’’</hi>nti. Tathā hi vuttaṃ paramatthajotikāya <hi rend="bold">khuddakapāṭhaṭṭhakathāya</hi> ‘‘dhammūpasaṃhitaṃ gītaṃ vaṭṭati, gītūpasaṃhito dhammo na vaṭṭatī’’ti.</p>

<p rend="bodytext"><hi rend="bold">Yaṃ</hi><pb ed="M" n="2.0178" /><hi rend="bold">kiñcī</hi>ti ganthitaṃ vā aganthitaṃ vā yaṃ kiñci <hi rend="bold">pupphaṃ. Gandhajāta</hi>nti gandhajātiyaṃ. Tassāpi ‘‘yaṃ kiñcī’’ti vacanato dhūpitassapi adhūpitassapi yassa kassaci vilepanādi na vaṭṭatīti dasseti. <hi rend="bold">Uccā</hi>ti uccasaddena samānatthaṃ ekaṃ saddantaraṃ. Seti etthāti <hi rend="bold">sayanaṃ</hi>. Uccāsayanaṃ mahāsayanañca samaṇasārupparahitaṃ adhippetanti āha <hi rend="bold">‘‘pamāṇātikkantaṃ akappiyattharaṇa’’</hi>nti, āsandādiāsanañcettha sayanena saṅgahitanti daṭṭhabbaṃ. Yasmā pana ādhāre paṭikkhitte tadādhārakiriyā paṭikkhittāva hoti, tasmā ‘‘uccāsayanamahāsayanā’’icceva vuttaṃ. Atthato pana tadupabhogabhūtanisajjānipajjanehi virati dassitāti daṭṭhabbā. Atha vā ‘‘uccāsayanāsanamahāsayanāsanā’’ti, etasmiṃ atthe ekasesanayena ayaṃ niddeso kato yathā ‘‘nāmarūpapaccayā saḷāyatana’’nti. (Ma. ni. 3.126; saṃ. ni. 2.1) āsanakiriyāpubbakattā vā sayanakiriyāya sayanaggahaṇeneva āsanampi saṅgahitanti veditabbaṃ.</p>

<p rend="bodytext"><hi rend="bold">‘‘Kīvā’’</hi>ti ayaṃ nipāto. ‘‘Kittaka’’nti imassa atthaṃ bodhetīti āha <hi rend="bold">‘‘kīvamahapphaloti kittakaṃ mahapphalo’’</hi>ti. <hi rend="bold">Sesapadesū</hi>ti ‘‘kīvamahānisaṃso’’tiādīsu. <hi rend="bold">Ratta</hi>-saddo ratanapariyāyoti āha <hi rend="bold">‘‘pahūtarattaratanānanti pahūtena rattasaṅkhātena ratanena samannāgatāna’’</hi>nti. Pāḷiyaṃ pana ‘‘pahūtasattaratanāna’’ntipi pāṭho dissati. <hi rend="bold">Bheritalasadisaṃ katvā</hi>ti bheritalaṃ viya samaṃ katvā. <hi rend="bold">Tato ekaṃ bhāgaṃ na agghatī</hi>ti yathāvuttaṃ cakkavattirajjaṃ tato soḷasabhāgato ekaṃ bhāgaṃ na agghati. <hi rend="bold">Tato bahutaraṃ hotī</hi>ti cakkavattirajjasirito bahutaraṃ hoti.</p>

<p rend="bodytext"><hi rend="bold">Cātumahārājīkāna</hi>ntiādīsu <hi rend="bold">cātumahārājikā</hi> nāma sinerupabbatassa vemajjhe honti, tesu bahū pabbataṭṭhāpi ākāsaṭṭhāpi, tesaṃ paramparā cakkavāḷapabbataṃ pattā, khiḍḍāpadosikā, manopadosikā, sītavalāhakā, uṇhavalāhakā, candimā, devaputto, sūriyo, devaputtoti ete sabbe <pb ed="V" n="2.0162" /> cātumahārājikadevalokaṭṭhakā eva. Tettiṃsa janā tattha uppannāti <hi rend="bold">tāvatiṃsā</hi>. Apica <hi rend="bold">tāvatiṃsā</hi>ti tesaṃ devānaṃ nāmamevāti vuttaṃ. Tepi atthi pabbataṭṭhakā, atthi ākāsaṭṭhakā, tesaṃ paramparā cakkavāḷapabbataṃ pattā, tathā yāmādīnaṃ. Ekadevalokepi <pb ed="M" n="2.0179" /> hi devānaṃ paramparā cakkavāḷapabbataṃ appattā nāma natthi. Tattha dibbasukhaṃ yātā payātā sampattāti <hi rend="bold">yāmā</hi>. Tuṭṭhā pahaṭṭhāti <hi rend="bold">tusitā</hi>. Pakatipaṭiyattārammaṇato atirekena ramitukāmakāle yathārucite bhoge nimminitvā nimminitvā ramantīti <hi rend="bold">nimmānarati</hi>. Cittācāraṃ ñatvā parehi nimmitesu bhogesu vasaṃ vattentīti <hi rend="bold">paranimmitavasavattī</hi>.</p>

<p rend="bodytext">Tattha cātumahārājikānaṃ devānaṃ manussagaṇanāya navutivassasatasahassāni āyuppamāṇaṃ. Tāvatiṃsānaṃ devānaṃ tisso ca vassakoṭiyo saṭṭhi ca vassasatasahassāni. Yāmānaṃ devānaṃ cuddasa ca vassakoṭiyo cattāri ca vassasatasahassāni. Tusitānaṃ devānaṃ sattapaññāsa ca vassakoṭiyo saṭṭhi ca vassasatasahassāni. Nimmānaratīnaṃ devānaṃ dve ca vassakoṭisatāni tisso ca vassakoṭiyo cattāri ca vassasatasahassāni. Paranimmitavasavattīnaṃ devānaṃ nava ca vassakoṭisatāni ekavīsa koṭiyo ca saṭṭhi ca vassasatasahassāni.</p>

<p rend="bodytext"><hi rend="bold">Muṭṭhihatthapādake</hi>ti pādatalato yāva aṭaniyā heṭṭhimanto, tāva muṭṭhiratanappamāṇapādake. Tañca kho majjhimassa purisassa hatthena, yassidāni vaḍḍhakīhatthoti samaññā. Sīlasamādānato paṭṭhāya aññaṃ kiñci akatvā dhammassavanena vā kammaṭṭhānamanasikārena vā vītināmetabbanti āha <hi rend="bold">‘‘taṃ pana upavasantena…pe… vicāretabba’’</hi>nti.</p>

<p rend="bodytext"><hi rend="bold">Vācaṃ bhinditvā uposathaṅgāni samādātabbānī</hi>ti ‘‘imañca rattiṃ imañca divasa’’nti kālaparicchedaṃ katvā ‘‘uposathaṅgavasena aṭṭha sikkhāpadāni samādiyāmī’’ti ekato katvā puna paccekaṃ ‘‘pāṇātipātā veramaṇisikkhāpadaṃ samādiyāmi…pe… uccāsayanamahāsayanā veramaṇisikkhāpadaṃ samādiyāmī’’ti evaṃ vacībhedaṃ katvā yathāpāḷi samādātabbāni. Pāḷiṃ ajānantena pana attano bhāsāya paccekaṃ vā ‘‘buddhapaññattaṃ uposathaṃ adhiṭṭhāmī’’ti ekato adhiṭṭhānavasena vā samādātabbāni, aññaṃ alabhantena adhiṭṭhātabbāni. Upāsakasīlañhi attanā samādiyantenapi samādinnaṃ parasantike samādiyantenapi, ekajjhaṃ samādinnampi samādinnameva hoti paccekaṃ samādinnampi. Taṃ pana ekajjhaṃ samādiyato ekāyeva virati ekā cetanā hoti. Sā pana sabbaviraticetanānaṃ kiccakārīti tenapi sabbasikkhāpadāni samādinnāneva. Paccekaṃ samādiyato pana nānāviraticetanāyo yathāsakaṃ kiccavasena uppajjanti <pb ed="V" n="2.0163" />, sabbasamādāne pana <pb ed="M" n="2.0180" /> vacībhedo kātabboyeva. <hi rend="bold">Parūparodhapaṭisaṃyuttā</hi> paravihiṃsāsaṃyuttā.</p>

<p rend="bodytext">Nanu ca ‘‘maṇi’’nti vutte veḷuriyampi saṅgahitameva, kimatthaṃ pana veḷuriyanti āha <hi rend="bold">‘‘veḷuriyanti…pe… dassetī’’</hi>ti. ‘‘Maṇi’’nti vatvāva ‘‘veḷuriya’’nti iminā jātimaṇibhāvaṃ dassetīti yojetabbaṃ. <hi rend="bold">Ekavassikaveḷuvaṇṇa</hi>nti jātito ekavassātikkantaveḷuvaṇṇaṃ. <hi rend="bold">Laddhaka</hi>nti sundaraṃ. <hi rend="bold">Candappabhā tāragaṇāva sabbe</hi>ti yathā candappabhāya kalaṃ sabbe tārāgaṇā nānubhavantīti ayamettha atthoti āha <hi rend="bold">‘‘candappabhāti sāmiatthe paccatta’’</hi>nti.</p>

<p rend="centre">Uposathasuttavaṇṇanā niṭṭhitā.</p>

<p rend="centre">Mahāvaggavaṇṇanā niṭṭhitā.</p>

<p rend="chapter">(8) 3. Ānandavaggo</p>

<p rend="title">1. Channasuttavaṇṇanā</p>

<p rend="bodytext" n="72"><hi rend="paranum">72</hi><hi rend="dot">.</hi> Tatiyassa paṭhame <hi rend="bold">channaparibbājako</hi>ti na naggaparibbājako. <hi rend="bold">Bāhirakasamayaṃ luñcitvā haranto</hi>ti bāhirakānaṃ samayaṃ nisedhetvā āpanno.</p>

<p rend="bodytext">Paññācakkhussa vibandhanato andhaṃ karotīti <hi rend="bold">andhakaraṇo</hi>ti āha <hi rend="bold">‘‘yassa rāgo uppajjatī’’</hi>tiādi. <hi rend="bold">Acakkhukaraṇo</hi>ti asamatthasamāsoyaṃ ‘‘asūriyapassāni mukhānī’’tiādīsu viyāti āha <hi rend="bold">‘‘paññācakkhuṃ na karotīti acakkhukaraṇo’’</hi>ti. <hi rend="bold">Paññānirodhiko</hi>ti anuppannāya lokiyalokuttarāya paññāya uppajjituṃ na deti, lokiyapaññaṃ pana aṭṭhasamāpattipañcābhiññāvasena uppannampi samucchinditvā khipatīti paññānirodhikoti evampettha attho daṭṭhabbo. Anuppannānuppādauppannaparihāninimittatāya hi paññaṃ nirodhetīti paññānirodhiko. Vihanati vibādhatīti <hi rend="bold">vighāto,</hi> dukkhanti āha <hi rend="bold">‘‘dukkhasaṅkhātassa vighātassā’’</hi>ti. <hi rend="bold">Kilesanibbāna</hi>nti iminā asaṅkhatanibbānameva vadati. Asaṅkhatañhi nibbānaṃ nāma, taṃ paccakkhaṃ <pb ed="V" n="2.0164" /> kātuṃ na detīti <hi rend="bold">anibbānasaṃvattaniko. Lokuttaramissako kathito</hi> pubbabhāgiyassapi ariyamaggassa kathitattā.</p>

<p rend="centre">Channasuttavaṇṇanā niṭṭhitā.</p>

<p rend="title">2. Ājīvakasuttavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi> Dutiye <pb ed="M" n="2.0181" /><hi rend="bold">na aññātukāmo</hi>ti na ājānitukāmoyevāti attho. Tenāha <hi rend="bold">‘‘pariggaṇhanatthaṃ pana āgato’’</hi>ti, paññāya paricchinditvā upaparikkhitvā gaṇhanatthanti attho. <hi rend="bold">Kāraṇāpadeso</hi>ti kāraṇaniddeso. Sesamettha uttānameva.</p>

<p rend="centre">Ājīvakasuttavaṇṇanā niṭṭhitā.</p>

<p rend="title">3. Mahānāmasakkasuttavaṇṇanā</p>

<p rend="bodytext" n="74"><hi rend="paranum">74</hi><hi rend="dot">.</hi> Tatiye gilānassa bhāvo <hi rend="bold">gelañña</hi>nti āha <hi rend="bold">‘‘gilānabhāvato’’</hi>ti. <hi rend="bold">Dīpetī</hi>ti desanākkameneva paññāpeti. Paṭhamañhi sekhasīlasamādhipaññāyo vatvā pacchā asekhasīlādīni vadanto imamatthaṃ dīpeti.</p>

<p rend="centre">Mahānāmasakkasuttavaṇṇanā niṭṭhitā.</p>

<p rend="title">4. Nigaṇṭhasuttavaṇṇanā</p>

<p rend="bodytext" n="75"><hi rend="paranum">75</hi><hi rend="dot">.</hi> Catutthe <hi rend="bold">haṃsavaṭṭakacchannenā</hi>ti haṃsavaṭṭakaparicchannena, haṃsamaṇḍalākārenāti attho. Natthi etassa parisesanti <hi rend="bold">aparisesaṃ</hi>. Tenāha <hi rend="bold">‘‘appamattakampi asesetvā’’</hi>ti. Aparisesadhammajānanato vā aparisesasaṅkhātaṃ ñāṇadassanaṃ paṭijānātīti evampettha attho daṭṭhabbo. <hi rend="bold">Satata</hi>nti niccaṃ. <hi rend="bold">Samita</hi>nti tasseva vevacananti āha <hi rend="bold">‘‘satataṃ samitanti sabbakālaṃ nirantara’’</hi>nti. Atha vā niccaṭṭhena <hi rend="bold">satata</hi>-saddena abhiṇhappavatti jotitā siyāti <hi rend="bold">‘‘samita’’</hi>nti vuttaṃ. Tena nirantarappavattiṃ dassetīti āha <hi rend="bold">‘‘sabbakālaṃ nirantara’’</hi>nti.</p>

<p rend="bodytext"><hi rend="bold">Visuddhisampāpanatthāyā</hi>ti <pb ed="V" n="2.0165" /> rāgādīhi malehi abhijjhāvisamalobhādīhi ca upakkiliṭṭhacittānaṃ sattānaṃ visuddhipāpanatthāya. <hi rend="bold">Samatikkamanatthāyā</hi>ti sokassa ca paridevassa ca pahānatthāya. <hi rend="bold">Atthaṃ gamanatthāyā</hi>ti kāyikadukkhassa ca cetasikadomanassassa cāti imesaṃ dvinnaṃ atthaṅgamanāya, nirodhāyāti attho. Ñāyati nicchayena kamati nibbānaṃ. Taṃ vā <pb ed="M" n="2.0182" /> ñāyati paṭivijjhati etenāti <hi rend="bold">ñāyo,</hi> ariyamaggoti āha <hi rend="bold">‘‘maggassa adhigamanatthāyā’’</hi>ti. <hi rend="bold">Apaccayanibbānassa sacchikaraṇatthāyā</hi>ti paccayarahitattā apaccayassa asaṅkhatassa taṇhāvānavirahitattā nibbānanti laddhanāmassa amatassa sacchikiriyāya, attapaccakkhatāyāti vuttaṃ hoti. <hi rend="bold">Phusitvā phusitvā</hi>ti patvā patvā. Sesamettha suviññeyyameva.</p>

<p rend="centre">Nigaṇṭhasuttavaṇṇanā niṭṭhitā.</p>

<p rend="title">5. Nivesakasuttavaṇṇanā</p>

<p rend="bodytext" n="76"><hi rend="paranum">76</hi><hi rend="dot">.</hi> Pañcame kiccakaraṇīyesu sahabhāvaṭṭhena amā hontīti <hi rend="bold">amaccā</hi>. ‘‘Ayaṃ ajjhattiko’’ti evaṃ jānanti, ñāyanti vāti <hi rend="bold">ñātī. Sassusasurapakkhikā</hi>ti sassusasurā ca tappakkhiko ca sassusasurapakkhikā. Lohitena sambaddhāti <hi rend="bold">sālohitā</hi>. Pitupakkhikā vā <hi rend="bold">ñātī,</hi> mātupakkhikā <hi rend="bold">sālohitā</hi>. Mātupitupakkhikā vā <hi rend="bold">ñātī,</hi> sassusasurapakkhikā <hi rend="bold">sālohitā</hi>. Avecca ratanassa guṇe yāthāvato ñatvā pasādo <hi rend="bold">aveccappasādo</hi>. So pana yasmā maggenāgatattā kenaci akampanīyo ca appadhaṃsiyo ca hoti, tasmā evaṃ vuttaṃ <hi rend="bold">‘‘acalappasādo’’</hi>ti. <hi rend="bold">Bhāvaññathatta</hi>nti sabhāvassa aññathattaṃ.</p>

<p rend="bodytext"><hi rend="bold">Vīsatiyā koṭṭhāsesū</hi>ti kesādimatthaluṅgapariyantesu. <hi rend="bold">Dvādasasu koṭṭhāsesū</hi>ti pittādimuttapariyantesu. <hi rend="bold">Catūsu koṭṭhāsesū</hi>ti ‘‘yena ca santappati, yena ca jīrīyati, yena ca paridayhati, yena ca asitapītakhāyitasāyitaṃ sammā pariṇāmaṃ gacchatī’’ti (ma. ni. 1.304) evaṃ vuttesu catūsu koṭṭhāsesu. <hi rend="bold">Chasu koṭṭhāsesū</hi>ti ‘‘uddhaṅgamā vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino vātā, assāso passāso’’ti (ma. ni. 2.305) evaṃ vuttesu chasu koṭṭhāsesu. <hi rend="bold">Vitthambhanaṃ</hi> sesabhūtattayasanthambhitatāpādanaṃ, ‘‘upakīḷana’’nti eke. Sesaṃ suviññeyyameva.</p>

<p rend="centre">Nivesakasuttavaṇṇanā niṭṭhitā.</p>

<p rend="title">6-7. Paṭhamabhavasuttādivaṇṇanā</p>

<p rend="bodytext" n="77-78"><hi rend="paranum">77-78</hi><hi rend="dot">.</hi> Chaṭṭhe <pb ed="M" n="2.0183" /><pb ed="V" n="2.0166" /><hi rend="bold">abhisaṅkhāraviññāṇa</hi>nti kammasahajātaṃ viññāṇaṃ. Sesamettha suviññeyyameva. Sattame natthi vattabbaṃ.</p>

<p rend="centre">Paṭhamabhavasuttādivaṇṇanā niṭṭhitā.</p>

<p rend="title">8. Sīlabbatasuttavaṇṇanā</p>

<p rend="bodytext" n="79"><hi rend="paranum">79</hi><hi rend="dot">.</hi> Aṭṭhame <hi rend="bold">dukkarakārikānuyogo</hi>ti dukkarakiriyāya anuyogo. <hi rend="bold">Upaṭṭhānena sāra</hi>nti upaṭṭhānākārena sāraṃ. <hi rend="bold">‘‘Idaṃ vara’’</hi>ntiādinā upaṭṭhānākāraṃ vibhāveti. <hi rend="bold">Etthā</hi>ti etasmiṃ satthārā pucchite pañhe.</p>

<p rend="centre">Sīlabbatasuttavaṇṇanā niṭṭhitā.</p>

<p rend="title">9. Gandhajātasuttavaṇṇanā</p>

<p rend="bodytext" n="80"><hi rend="paranum">80</hi><hi rend="dot">.</hi> Navame mūle, mūlassa vā gandho <hi rend="bold">mūlagandho</hi>ti āha <hi rend="bold">‘‘mūlavatthuko gandho’’</hi>ti. Mūlaṃ vatthu etassāti <hi rend="bold">mūlavatthuko</hi>. Idāni mūlaṃ gandhayogato gandhoti imamatthaṃ dassento <hi rend="bold">‘‘gandhasampannaṃ vā mūlameva mūlagandho’’</hi>ti āha. Pacchimoyevettha atthavikappo yuttataroti dassetuṃ <hi rend="bold">‘‘tassa hi gandho’’</hi>tiādimāha. <hi rend="bold">Vassikapupphādīna</hi>nti sumanapupphādīnaṃ.</p>

<p rend="centre">Gandhajātasuttavaṇṇanā niṭṭhitā.</p>

<p rend="title">10. Cūḷanikāsuttavaṇṇanā</p>

<p rend="bodytext" n="81"><hi rend="paranum">81</hi><hi rend="dot">.</hi> Dasame <hi rend="bold">aruṇavatisuttantaaṭṭhuppattiya</hi>nti ‘‘bhūtapubbaṃ, bhikkhave, rājā ahosi aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi. Aruṇavatiṃ kho pana, bhikkhave, rājadhāniṃ sikhī bhagavā arahaṃ sammāsambuddho upanissāya vihāsi. Sikhissa <pb ed="M" n="2.0184" /> kho pana, bhikkhave, bhagavato arahato sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ <pb ed="V" n="2.0167" /> sammāsambuddho abhibhuṃ bhikkhuṃ āmantesī’’tiādinā <hi rend="bold">brahmasaṃyutte</hi> (saṃ. ni. 1.185) āgatassa aruṇavatisuttantassa aṭṭhuppattiyaṃ. <hi rend="bold">Atippago</hi>ti ativiya pago, ativiya pātoti attho, na tāva kulesu bhattaṃ niṭṭhātīti vuttaṃ hoti.</p>

<p rend="bodytext"><hi rend="bold">Ujjhāyantī</hi>ti avajhāyanti, heṭṭhā katvā cintenti, lāmakato cintenti. <hi rend="bold">Anekavihitaṃ iddhivikubbanaṃ katvā</hi>ti ‘‘pakativaṇṇaṃ vijahitvā nāgavaṇṇaṃ vā dasseti, supaṇṇavaṇṇaṃ vā dassetī’’tiādinā (paṭi. ma. 3.13) nayena āgataṃ anekappakāraṃ iddhivikubbanaṃ katvā. <hi rend="bold">Sahassilokadhātu</hi>nti cakkavāḷasahassaṃ. <hi rend="bold">Gāthādvayaṃ abhāsī</hi>ti thero kira ‘‘kathaṃ desitā kho dhammadesanā sabbesaṃ piyā manāpā’’ti cintetvā ‘‘sabbepi pāsaṇḍā sabbe devamanussā attano attano samaye purisakāraṃ vaṇṇayanti, vīriyassa avaṇṇavādī nāma natthi, vīriyappaṭisaṃyuttaṃ katvā desessāmi. Evamassa dhammadesanā sabbesaṃ piyā bhavissati manāpā’’ti ñatvā tīsu piṭakesu vicinitvā ‘‘ārambhatha nikkamathā’’ti (saṃ. ni. 1.186) idaṃ gāthādvayaṃ abhāsi.</p>

<p rend="bodytext"><hi rend="bold">Kiṃ āloko aya</hi>nti kassa nu kho ayaṃ ālokoti. <hi rend="bold">Vicinantāna</hi>nti cintentānaṃ. <hi rend="bold">Sabbe</hi>ti lokadhātuyaṃ sabbe devā ca manussā ca. <hi rend="bold">Osaṭāya parisāyā</hi>ti dhammassavanatthaṃ samosaṭāya parimitaparicchinnāya parisāya. <hi rend="bold">Atthopi nesaṃ pākaṭo ahosī</hi>ti na kevalaṃ te saddameva assosuṃ, atha kho atthopi tesaṃ pakatisavanūpacāre viya pākaṭo ahosi. Tena sahassaṃ lokadhātuṃ viññāpetīti adhippāyo.</p>

<p rend="bodytext"><hi rend="bold">Pariharantī</hi>ti sineruṃ dakkhiṇato katvā parivattenti. <hi rend="bold">Virocamānā</hi>ti attano jutiyā dibbamānā, sobhamānā vā. <hi rend="bold">Tāva sahassadhā loko</hi>ti yattako candimasūriyehi obhāsiyamāno lokadhātusaṅkhāto ekeko loko, tattakena pamāṇena sahassadhā loko, iminā cakkavāḷena saddhiṃ cakkavāḷasahassanti attho. <hi rend="bold">Kasmā panesā ānītā</hi>ti esā cūḷanikā lokadhātu <pb ed="M" n="2.0185" /> kasmā bhagavatā ānītā, desitāti attho. <hi rend="bold">Majjhimikāya lokadhātuyā paricchedadassanattha</hi>nti dvisahassilokadhātuyā parimāṇadassanatthaṃ.</p>

<p rend="bodytext">Sahassilokadhātuyā sahassī dvisahassilokadhātu, sā cakkavāḷagaṇanāya dasasatasahassacakkavāḷaparimāṇā. Tenāha <hi rend="bold">‘‘sahassacakkavāḷāni sahassabhāgena gaṇetvā’’</hi>tiādi. Kampanadevatūpasaṅkamanādinā jātacakkavāḷena saha yogakkhemaṃ ṭhānaṃ <hi rend="bold">jātikkhettaṃ</hi>. Tattakāya eva jātikkhettabhāvo <pb ed="V" n="2.0168" /> dhammatāvaseneva veditabbo, ‘‘pariggahavasenā’’ti keci. Sabbesampi buddhānaṃ evaṃ jātikkhettaṃ tannivāsīnaṃyeva ca devatānaṃ dhammābhisamayoti vadanti. <hi rend="bold">Paṭisandhiggahaṇā</hi>dīnaṃ sattannaṃyeva gahaṇaṃ nidassanamattaṃ mahābhinīhārādikālepi tassa pakampanassa labbhanato.</p>

<p rend="bodytext"><hi rend="bold">Sahassaṃ sahassadhā katvā gaṇitaṃ majjhimika</hi>ntiādinā majjhimikāya lokadhātuyā sahassaṃ tisahassilokadhātu, sāyeva ca mahāsahassilokadhātūti dasseti. Saraseneva āṇāpavattanaṃ <hi rend="bold">āṇākkhettaṃ,</hi> yaṃ ekajjhaṃ saṃvaṭṭati vivaṭṭati ca. <hi rend="bold">Āṇā pharatī</hi>ti tannivāsidevatānaṃ sirasā sampaṭicchanena vattati, tañca kho kevalaṃ buddhānubhāveneva, adhippāyavasena ca pana ‘‘yāvatā pana ākaṅkheyyā’’ti (a. ni. 3.81) vacanato buddhānaṃ avisayo nāma natthi, visayakkhettassa pamāṇaparicchedo nāma natthi. <hi rend="bold">Visamo</hi>ti sūriyuggamanādīnaṃ visamabhāvato visamo. Tenevāha <hi rend="bold">‘‘ekasmiṃ ṭhāne sūriyo uggato hotī’’</hi>tiādi. Sesamettha suviññeyyameva.</p>

<p rend="centre">Cūḷanikāsuttavaṇṇanā niṭṭhitā.</p>

<p rend="centre">Ānandavaggavaṇṇanā niṭṭhitā.</p>

<p rend="chapter">(9) 4. Samaṇavaggo</p>

<p rend="title">1-5. Samaṇasuttādivaṇṇanā</p>

<p rend="bodytext" n="82-86"><hi rend="paranum">82-86</hi><hi rend="dot">.</hi> Catutthassa paṭhame sammā ādānaṃ gahaṇaṃ <hi rend="bold">samādāna</hi>nti āha <hi rend="bold">‘‘samādānaṃ vuccati gahaṇa’’</hi>nti. Adhikaṃ visiṭṭhaṃ sīlanti <hi rend="bold">adhisīlaṃ</hi>. Lokiyasīlassa <pb ed="M" n="2.0186" /> adhisīlabhāvo pariyāyenāti nippariyāyameva taṃ dassetuṃ <hi rend="bold">‘‘apica sabbampi lokiyasīla’’</hi>ntiādi vuttaṃ. <hi rend="bold">Sikkhitabbato</hi>ti āsevitabbato. Pañcapi dasapi vā sīlāni sīlaṃ nāma, pātimokkhasaṃvaro adhisīlaṃ nāma anavasesakāyikacetasikasaṃvarabhāvato maggasīlassa padaṭṭhānabhāvato ca. Aṭṭha samāpattiyo cittaṃ, vipassanāpādakajjhānaṃ adhicittaṃ maggasamādhissa adhiṭṭhānabhāvato. Kammassakatañāṇaṃ paññā, vipassanā adhipaññā maggapaññāya adhiṭṭhānabhāvato. Apica nibbānaṃ <pb ed="V" n="2.0169" /> patthayantena samādinnaṃ pañcasīlaṃ dasasīlampi adhisīlameva nibbānādhigamassa paccayabhāvato. Nibbānaṃ patthayantena samāpannā aṭṭha samāpattiyopi adhicittameva.</p>

<p rend="gatha1">‘‘Kalyāṇakārī kalyāṇaṃ, pāpakārī ca pāpakaṃ;</p>

<p rend="gathalast">Anubhoti dvayametaṃ, anubandhañhi kāraṇa’’nti. –</p>

<p rend="unindented">Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatapaññāpi adhipaññāti vadanti. Dutiyatatiyacatutthapañcamāni uttānatthāneva.</p>

<p rend="centre">Samaṇasuttādivaṇṇanā niṭṭhitā.</p>

<p rend="title">6. Paṭhamasikkhāsuttavaṇṇanā</p>

<p rend="bodytext" n="87"><hi rend="paranum">87</hi><hi rend="dot">.</hi> Chaṭṭhe <hi rend="bold">samattakārī</hi>ti anūnena paripūrena ākārena samannāgato. Sikkhāpadānaṃ khuddānukhuddakattaṃ apekkhāsiddhanti āha <hi rend="bold">‘‘tatrāpi saṅghādisesaṃ khuddaka’’</hi>ntiādi. <hi rend="bold">Aṅguttaramahānikāyavaḷañjanakaācariyā</hi>ti aṅguttaranikāyaṃ pariharantā ācariyā, aṅguttarabhāṇakāti vuttaṃ hoti. <hi rend="bold">Lokavajjaṃ nāpajjati</hi> lokavajjasikkhāpadānaṃ vītikkamasādhakassa kilesagahanassa sabbaso pahīnattā. <hi rend="bold">Paṇṇattivajjameva āpajjati</hi> paṇṇattivītikkamaṃ vā ajānatopi āpattisambhavato. <hi rend="bold">Cittena āpajjanto rūpiyappaṭiggahaṇaṃ āpajjatī</hi>ti upanikkhittasādiyena āpajjati.</p>

<p rend="bodytext">Brahmacariyassa ādibhūtāni ādibrahmacariyāni, tāni eva <hi rend="bold">ādibrahmacariyakāni</hi> yathā ‘‘vinayo eva venayiko’’ti āha <hi rend="bold">‘‘maggabrahmacariyassā’’</hi>tiādi. <hi rend="bold">Cattāri mahāsīlasikkhāpadānī</hi>ti cattāri pārājikāni sandhāya <pb ed="M" n="2.0187" /> vadati. Paṭipakkhadhammānaṃ anavasesato savanato paggharaṇato soto, ariyamaggoti āha <hi rend="bold">‘‘sotasaṅkhātena maggenā’’</hi>ti. Vinipāteti virūpaṃ sadukkhaṃ saupāyāsaṃ nipātetīti vinipāto, apāyadukkhe khipanako. <hi rend="bold">Dhammo</hi>ti sabhāvo. Nāssa vinipāto dhammoti <hi rend="bold">avinipātadhammo,</hi> na attānaṃ apāyesu vinipātanasabhāvoti vuttaṃ hoti. Kasmā? Ye dhammā apāyagamanīyā, tesaṃ pahīnattā. Tenāha <hi rend="bold">‘‘avinipātadhammoti catūsu apāyesu apatanasabhāvo’’</hi>ti. Tattha <hi rend="bold">apatanasabhāvo</hi>ti anuppajjanasabhāvo. <hi rend="bold">Sotāpattimagganiyāmena</hi><pb ed="V" n="2.0170" /><hi rend="bold">niyato</hi>ti uparimaggādhigamassa avassaṃbhāvībhāvato niyato. Tenevāha <hi rend="bold">‘‘sambodhiparāyaṇo’’</hi>ti. Heṭṭhimantato sattamabhavato upari anuppajjanadhammatāya vā <hi rend="bold">niyato</hi>. Sambujjhatīti sambodhi, ariyamaggo. So pana paṭhamamaggassa adhigatattā avasiṭṭho ca adhigantabbabhāvena icchitabboti uparimaggattayasaṅkhātā sambodhi paraṃ ayanaṃ parā gati assāti <hi rend="bold">sambodhiparāyaṇo</hi>. Tenāha <hi rend="bold">‘‘uparimaggattayasambodhiparāyaṇo’’</hi>ti.</p>

<p rend="bodytext"><hi rend="bold">Tanubhāvā</hi>ti pariyuṭṭhānamandatāya ca kadāci karahaci uppattiyā ca tanubhāvena. Tanuttañhi dvīhi kāraṇehi veditabbaṃ adhiccuppattiyā ca pariyuṭṭhānamandatāya ca. Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti viraḷākārā hutvā viraḷavāpite khette aṅkurā viya. Uppajjamānāpi ca vaṭṭānusārimahājanasseva maddantā pharantā chādentā andhakāraṃ karontā na uppajjanti, mandamandā uppajjanti tanukākārā hutvā abbhapaṭalamiva makkhikāpattamiva ca. Tattha keci therā bhaṇanti ‘‘sakadāgāmissa kilesā kiñcāpi cirena uppajjanti, bahalāva uppajjanti. Tathā hissa puttā ca dhītaro ca dissantī’’ti. Etaṃ pana appamāṇaṃ. Puttadhītaro hi aṅgapaccaṅgaparāmasanamattenapi hontīti. Dvīhiyeva kāraṇehissa kilesānaṃ tanuttaṃ veditabbaṃ adhiccuppattiyā ca pariyuṭṭhānamandatāya cāti.</p>

<p rend="bodytext"><hi rend="bold">Heṭṭhābhāgiyāna</hi>nti ettha <hi rend="bold">heṭṭhā</hi>ti mahaggatabhūmito heṭṭhā, kāmabhūmiyanti attho. Tesaṃ paccayabhāvena heṭṭhābhāgassa hitāti heṭṭhābhāgiyā, tesaṃ heṭṭhābhāgiyānaṃ, heṭṭhābhāgassa kāmabhavassa paccayabhāvena gahitānanti attho. Saṃyojenti bandhanti khandhagatibhavādīhi <pb ed="M" n="2.0188" /> khandhagatibhavādayo, kammaṃ vā phalenāti <hi rend="bold">saṃyojanānī</hi>ti āha <hi rend="bold">‘‘saṃyojanānanti bandhanāna’’</hi>nti. Asamucchinnarāgādikassa hi etarahi khandhādīnaṃ āyatiṃ khandhādīhi sambandho, samucchinnarāgādikassa pana taṃ natthi, katānampi kammānaṃ asamatthabhāvāpattito rāgādīnaṃ anvayato byatirekato ca saṃyojanaṭṭho siddho. <hi rend="bold">Parikkhayenā</hi>ti samucchedena.</p>

<p rend="bodytext"><hi rend="bold">Opapātiko</hi>ti upapātikayoniko upapatane sādhukārī. Sesayonipaṭikkhepavacanametaṃ. Tena gabbhavāsadukkhābhāvamāha. <hi rend="bold">Tattha parinibbāyī</hi>ti iminā sesadukkhābhāvaṃ. Tattha parinibbāyitā cassa kāmaloke khandhabījassa apunāgamanavasenevāti dassetuṃ <hi rend="bold">‘‘anāvattidhammo’’</hi>ti vuttaṃ. <hi rend="bold">Upariyevā</hi>ti brahmalokeyeva. <hi rend="bold">Anāvattidhammo</hi>ti tato brahmalokā punappunaṃ paṭisandhivasena na āvattanadhammo. Tenāha <hi rend="bold">‘‘yonigativasena anāgamanadhammo’’</hi>ti.</p>

<p rend="bodytext"><hi rend="bold">Padesaṃ</hi><pb ed="V" n="2.0171" /><hi rend="bold">padesakārī ārādhetī</hi>ti sīlakkhandhādīnaṃ pāripūriyā ekadesabhūtaṃ heṭṭhimamaggattayaṃ padeso, taṃ karonto padesaṃ ekadesabhūtaṃ heṭṭhimaṃ phalattayameva ārādheti, nipphādetīti attho. Tenāha <hi rend="bold">‘‘padesakārī puggalo nāma sotāpanno’’</hi>tiādi. <hi rend="bold">Paripūraṃ paripūrakārī</hi>ti sīlakkhandhādīhi saddhindriyādīhi ca parito pūraṇena paripūrasaṅkhātaṃ arahattamaggaṃ karonto nibbattento paripūraṃ arahattaphalaṃ ārādheti, nipphādetīti attho. Tenāha <hi rend="bold">‘‘paripūrakārī nāma arahā’’</hi>tiādi.</p>

<p rend="centre">Paṭhamasikkhāsuttavaṇṇanā niṭṭhitā.</p>

<p rend="title">7-10. Dutiyasikkhāsuttādivaṇṇanā</p>

<p rend="bodytext" n="88-91"><hi rend="paranum">88-91</hi><hi rend="dot">.</hi> Sattame <hi rend="bold">kulā kulaṃ gamanako</hi>ti kulato kulaṃ gacchanto. <hi rend="bold">Dve vā tayo vā bhave</hi>ti devamanussavasena dve vā tayo vā bhave. Missakabhavavasena hetaṃ vuttaṃ. Desanāmattameva cetaṃ <hi rend="bold">‘‘dve vā tīṇi vā’’</hi>ti. Yāva chaṭṭhabhavā saṃsarantopi kolaṃkolova hoti. Tenevāha <hi rend="bold">‘‘ayañhi dve vā bhave…pe… evamettha vikappo daṭṭhabbo’’</hi>ti. Uḷārakulavacano vā ettha kulasaddo, kulato kulaṃ gacchatīti <pb ed="M" n="2.0189" /><hi rend="bold">kolaṃkolo</hi>. Sotāpattiphalasacchikiriyato paṭṭhāya hi nīcakule uppatti nāma natthi, mahābhogakulesu eva nibbattatīti attho. Kevalo hi kulasaddo mahākulameva vadati ‘‘kulaputto’’tiādīsu viya. <hi rend="bold">Ekabījī</hi>ti ettha khandhabījaṃ nāma kathitaṃ, <hi rend="bold">khandhabīja</hi>nti ca paṭisandhiviññāṇaṃ vuccati. Yassa hi sotāpannassa ekaṃ khandhabījaṃ atthi, ekaṃ bhavaggahaṇaṃ, so ekabījī nāma. Tenāha <hi rend="bold">‘‘ekasseva bhavassa bījaṃ etassa atthīti ekabījī’’</hi>ti. <hi rend="bold">‘‘Mānusakaṃ bhava’’</hi>nti idaṃ panettha desanāmattameva, ‘‘devabhavaṃ nibbattetī’’tipi pana vattuṃ vaṭṭatiyeva.</p>

<p rend="bodytext">Uddhaṃvāhibhāvena uddhamassa taṇhāsotaṃ vaṭṭasotaṃ vāti <hi rend="bold">uddhaṃsoto,</hi> uddhaṃ vā gantvā paṭilabhitabbato uddhamassa maggasotanti <hi rend="bold">uddhaṃsoto</hi>. Paṭisandhivasena akaniṭṭhabhavaṃ gacchatīti <hi rend="bold">akaniṭṭhagāmī. Yattha katthacī</hi>ti avihādīsu yattha katthaci. <hi rend="bold">Sappayogenā</hi>ti vipassanāñāṇābhisaṅkhārasaṅkhātena payogena saha, mahatā vipassanāpayogenāti attho. <hi rend="bold">Upahaccā</hi>ti etassa upagantvāti attho. Tena vemajjhātikkamo kālakiriyāpagamanañca saṅgahitaṃ hoti, tasmā āyuvemajjhaṃ atikkamitvā parinibbāyanto upahaccaparinibbāyī nāma hotīti āha <hi rend="bold">‘‘yo pana kappasahassāyukesu avihesū’’</hi>tiādi. <hi rend="bold">So tividho hotī</hi>ti ñāṇassa tikkhamajjhamudubhāvena tividho hoti. Tenāha <hi rend="bold">‘‘kappasahassāyukesū’’</hi>tiādi.</p>

<p rend="bodytext"><hi rend="bold">Saddhādhurena</hi><pb ed="V" n="2.0172" /><hi rend="bold">abhinivisitvā</hi>ti ‘‘sace saddhāya sakkā nibbattetuṃ, nibbattessāmi lokuttaramagga’’nti evaṃ saddhādhuravasena abhinivisitvā vipassanaṃ paṭṭhapetvā. <hi rend="bold">Paññādhurena abhiniviṭṭho</hi>ti ‘‘sace paññāya sakkā, nibbattessāmi lokuttaramagga’’nti evaṃ paññādhuraṃ katvā abhiniviṭṭho. Yathāvuttameva aṭṭhavidhattaṃ kolaṃkolasattakkhattuparamesu atidisanto <hi rend="bold">‘‘tathā kolaṃkolā sattakkhattuparamā cā’’</hi>ti āha. Vuttanayeneva aṭṭha kolaṃkolā, aṭṭha sattakkhattuparamāti vuttaṃ hoti.</p>

<p rend="bodytext">Tattha sattakkhattuṃ paramā bhavūpapatti attabhāvaggahaṇaṃ assa, tato paraṃ aṭṭhamaṃ bhavaṃ nādiyatīti <hi rend="bold">sattakkhattuparamo</hi>. Bhagavatā gahitanāmavaseneva cetāni ariyāya jātiyā jātānaṃ tesaṃ nāmāni jātāni kumārānaṃ mātāpitūhi gahitanāmāni viya. Ettakañhi ṭhānaṃ gato <pb ed="M" n="2.0190" /> ekabījī nāma hoti, ettakaṃ kolaṃkolo, ettakaṃ sattakkhattuparamoti bhagavatā etesaṃ nāmaṃ gahitaṃ. Niyamato pana ayaṃ ekabījī, ayaṃ kolaṃkolo, ayaṃ sattakkhattuparamoti natthi. Ko pana nesaṃ etaṃ pabhedaṃ niyametīti? Keci tāva therā ‘‘pubbahetu niyametī’’ti vadanti, keci paṭhamamaggo, keci upari tayo maggā, keci tiṇṇaṃ maggānaṃ vipassanāti.</p>

<p rend="bodytext">Tattha ‘‘pubbahetu niyametī’’ti vāde paṭhamamaggassa upanissayo kato nāma hoti, ‘‘upari tayo maggā nirupanissayā uppannā’’ti vacanaṃ āpajjati. ‘‘Paṭhamamaggo niyamehī’’ti vāde upari tiṇṇaṃ maggānaṃ niratthakatā āpajjati. ‘‘Upari tayo maggā niyamentī’’ti vāde paṭhamamagge anuppanneyeva upari tayo maggā uppannāti āpajjatīti. ‘‘Tiṇṇaṃ maggānaṃ vipassanā niyametī’’ti vādo pana yujjati. Sace hi upari tiṇṇaṃ maggānaṃ vipassanā balavatī hoti, ekabījī nāma hoti, tato mandatarāya kolaṃkolo, tato mandatarāya sattakkhattuparamoti.</p>

<p rend="bodytext">Ekacco hi sotāpanno vaṭṭajjhāsayo hoti vaṭṭābhirato, punappunaṃ vaṭṭasmiṃyeva carati sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā, anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti, ime idha na gahitā. Na kevalañcimeva, yopi manussesuyeva sattakkhattuṃ saṃsaritvā arahattaṃ pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā arahattaṃ pāpuṇāti. Imepi idha na gahitā, kālena deve, kālena manusse saṃsaritvā <pb ed="V" n="2.0173" /> pana arahattaṃ pāpuṇantova idha gahito, tasmā ‘‘sattakkhattuparamo’’ti idaṃ idhaṭṭhakavokiṇṇabhavūpapattikasukkhavipassakassa nāmaṃ kathitanti veditabbaṃ.</p>

<p rend="bodytext">‘‘Sakideva imaṃ lokaṃ āgantvā’’ti (pu. pa. 34) vacanato pañcasu sakadāgāmīsu cattāro vajjetvā ekova gahito. Ekacco hi idha sakadāgāmiphalaṃ patvā idheva parinibbāyati, ekacco idha patvā devaloke parinibbāyati <pb ed="M" n="2.0191" />, ekacco devaloke patvā tattheva parinibbāyati, ekacco devaloke patvā idhūpapajjitvā parinibbāyati. Ime cattāropi idha na gahitā. Yo pana idha patvā devaloke yāvatāyukaṃ vasitvā puna idhūpapajjitvā parinibbāyissati, ayaṃ ekova idha gahitoti veditabbo.</p>

<p rend="bodytext">Idāni tassa pabhedaṃ dassento <hi rend="bold">‘‘tīsu pana vimokkhesū’’</hi>tiādimāha. Imassa pana sakadāgāmino ekabījinā saddhiṃ kiṃ nānākaraṇanti? Ekabījissa ekāva paṭisandhi, sakadāgāmissa dve paṭisandhiyo, idaṃ tesaṃ nānākaraṇaṃ. Suññatavimokkhena vimuttakhīṇāsavo paṭipadāvasena catubbidho hoti, tathā animittaappaṇihitavimokkhehīti evaṃ dvādasa arahantā hontīti āha <hi rend="bold">‘‘yathā pana sakadāgāmino, tatheva arahanto dvādasa veditabbā’’</hi>ti. Aṭṭhamanavamadasamāni uttānatthāneva.</p>

<p rend="centre">Dutiyasikkhāsuttādivaṇṇanā niṭṭhitā.</p>

<p rend="title">11. Saṅkavāsuttavaṇṇanā</p>

<p rend="bodytext" n="92"><hi rend="paranum">92</hi><hi rend="dot">.</hi> Ekādasame vihārapaṭibaddhanavakammādibhāraṃ harati pavattetīti <hi rend="bold">bhārahāro</hi>. Tenevāha <hi rend="bold">‘‘nave āvāse samuṭṭhāpeti, purāṇe paṭijaggatī’’</hi>ti. Sikkhitabbato sikkhā, pajjitabbato, pajjanti etehīti vā padāni, sikkhāyeva padāni <hi rend="bold">sikkhāpadānī</hi>ti āha <hi rend="bold">‘‘sikkhāsaṅkhātehi padehī’’</hi>ti. <hi rend="bold">Dassetī</hi>ti paccakkhato dasseti, hatthāmalakaṃ viya pākaṭe vibhūte katvā vibhāveti. <hi rend="bold">Gaṇhāpetī</hi>ti te dhamme manasā anupakkhite diṭṭhiyā suppaṭividdhe kārento uggaṇhāpeti. <hi rend="bold">Samussāhetī</hi>ti samādhimhi ussāhaṃ janeti. <hi rend="bold">Paṭiladdhaguṇehī</hi>ti tāya desanāya tannissayapaccattapurisakārena ca tesaṃ paṭividdhaguṇehi. <hi rend="bold">Vodāpetī</hi>ti tesaṃ cittasantānaṃ assaddhiyādikilesamalāpagamanena pabhassaraṃ karoti. <hi rend="bold">Saṇhaṃ saṇhaṃ kathetī</hi>ti ativiya sukhumaṃ katvā katheti.</p>

<p rend="bodytext">Accayanaṃ <pb ed="V" n="2.0174" /> sādhumariyādaṃ madditvā vītikkamanaṃ <hi rend="bold">accayo</hi>ti āha <hi rend="bold">‘‘aparādho’’</hi>ti. Acceti atikkamati etenāti vā <hi rend="bold">accayo,</hi> vītikkamassa pavattanako akusaladhammo. So eva aparajjhati etenāti <hi rend="bold">aparādho</hi>. So hi aparajjhantaṃ purisaṃ adhibhavitvā pavattati. Tenāha <hi rend="bold">‘‘atikkamma</hi><pb ed="M" n="2.0192" /><hi rend="bold">adhibhavitvā pavatto’’</hi>ti. <hi rend="bold">Paṭiggaṇhātū</hi>ti adhivāsanavasena sampaṭicchatūti atthoti āha <hi rend="bold">‘‘khamatū’’</hi>ti. Sadevakena lokena nissaraṇanti araṇīyato <hi rend="bold">ariyo,</hi> tathāgatoti āha <hi rend="bold">‘‘ariyassa vinayeti buddhassa bhagavato sāsane’’</hi>ti. <hi rend="bold">Puggalādhiṭṭhānaṃ karonto</hi>ti kāmaṃ ‘‘vuddhi hesā’’ti dhammādhiṭṭhānavasena vākyaṃ āraddhaṃ, tathāpi desanaṃ pana puggalādhiṭṭhānaṃ karonto ‘‘saṃvaraṃ āpajjatī’’ti āhāti yojanā.</p>

<p rend="centre">Saṅkavāsuttavaṇṇanā niṭṭhitā.</p>

<p rend="centre">Samaṇavaggavaṇṇanā niṭṭhitā.</p>

<p rend="chapter">(10) 5. Loṇakapallavaggo</p>

<p rend="title">1. Accāyikasuttavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi> Pañcamassa paṭhame <hi rend="bold">atipātikānī</hi>ti sīghaṃ pavattetabbāni. <hi rend="bold">Karaṇīyānī</hi>ti ettha avassake anīyasaddo daṭṭhabboti āha <hi rend="bold">‘‘avassakiccānī’’</hi>ti. <hi rend="bold">Nikkhantasetaṅkurānī</hi>ti bījato nikkhantasetaṅkurāni. Sesamettha uttānameva.</p>

<p rend="bodytext">Accāyikasuttavaṇṇanā niṭṭhitā.</p>

<p rend="title">2. Pavivekasuttavaṇṇanā</p>

<p rend="bodytext" n="94"><hi rend="paranum">94</hi><hi rend="dot">.</hi> Dutiye sāṇehi vākehi nibbattitāni <hi rend="bold">sāṇāni</hi>. Missasāṇāni <hi rend="bold">masāṇāni</hi> na bhaṅgāni. <hi rend="bold">Erakatiṇādīnī</hi>ti <hi rend="bold">ādi</hi>-saddena akkamakacikadalivākādīnaṃ saṅgaho. Erakādīhi katāni hi chavāni lāmakāni dussānīti <hi rend="bold">‘‘chavadussānī’’</hi>ti vattabbataṃ labhanti. <hi rend="bold">Kuṇḍaka</hi>nti tanutaraṃ <pb ed="V" n="2.0175" /> taṇḍulappakaraṇaṃ. <hi rend="bold">Pañca dussīlyānī</hi>ti pāṇātipātādīni pañca. <hi rend="bold">Cattāro āsavā</hi>ti kāmāsavādayo cattāro āsavā. <hi rend="bold">Sīlaggappatto</hi>ti sīlena, sīlassa vā aggappatto.</p>

<p rend="centre">Pavivekasuttavaṇṇanā niṭṭhitā.</p>

<p rend="title">3. Saradasuttavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi> Tatiye <pb ed="M" n="2.0193" /><hi rend="bold">viddhe</hi>ti dūrībhūte. Dūrabhāvo ca ākāsassa valāhakavigamena hotīti āha <hi rend="bold">‘‘valāhakavigamena dūrībhūte’’</hi>ti. Teneva hi ‘‘viddhe vigatavalāhake’’ti vuttaṃ. <hi rend="bold">Nabhaṃ abbhussakkamāno</hi>ti ākāsaṃ abhilaṅghanto. Iminā taruṇasūriyabhāvo dassito. Nātidūrodite hi ādicce taruṇasūriyasamaññā. <hi rend="bold">Duvidhamevassa saṃyojanaṃ natthī</hi>ti orambhāgiyauddhambhāgiyavasena duvidhampi saṃyojanaṃ assa paṭhamajjhānalābhino ariyasāvakassa natthi. Kasmā panassa uddhambhāgiyasaṃyojanampi natthīti vuttaṃ. Orambhāgiyasaṃyojanānameva hettha pahānaṃ vuttanti āha <hi rend="bold">‘‘itarampī’’</hi>tiādi, itaraṃ uddhambhāgiyasaṃyojanaṃ puna imaṃ lokaṃ paṭisandhivasena ānetuṃ asamatthatāya natthīti vuttanti attho. Jhānalābhino hi sabbepi ariyā brahmalokūpapannā heṭṭhā na uppajjanti, uddhaṃ uddhaṃ uppajjantāpi vehapphalaṃ akaniṭṭhaṃ bhavaggañca patvā na punaññattha jāyanti, tattha tattheva arahattaṃ patvā parinibbāyanti. Tenevāha <hi rend="bold">‘‘imasmiṃ sutte jhānānāgāmī nāma kathito’’</hi>ti. Jhānavasena hi heṭṭhā na āgacchatīti jhānānāgāmī.</p>

<p rend="centre">Saradasuttavaṇṇanā niṭṭhitā.</p>

<p rend="title">4. Parisāsuttavaṇṇanā</p>

<p rend="bodytext" n="96"><hi rend="paranum">96</hi><hi rend="dot">.</hi> Catutthe <hi rend="bold">paccayabāhullikā</hi>ti cīvarādibāhullāya paṭipannā. Avītataṇhatāya hi taṃ taṃ parikkhārajātaṃ bahuṃ lanti ādiyantīti bahulā, te eva <hi rend="bold">bāhulikā</hi> yathā ‘‘venayiko’’ti (ma. ni. 1.246; a. ni. 8.11; pārā. 8). Te paccayabāhullāya yuttappayuttā hontīti cīvarādibāhullāya paṭipannā nāma honti. Sikkhāya agāravabhāvato sithilaṃ agāḷhaṃ gaṇhantīti <hi rend="bold">sāthalikā. Sithila</hi>nti ca bhāvanapuṃsakaniddeso. Sithilasaddena samānatthassa sathalasaddassa vasena sāthalikāti padasiddhi veditabbā. <hi rend="bold">Avagamanaṭṭhenā</hi>ti adhogamanaṭṭhena, orambhāgiyabhāvenāti <pb ed="V" n="2.0176" /> attho. <hi rend="bold">Nikkhittadhurā</hi>ti oropitadhurā ujjitussāhā. <hi rend="bold">Upadhiviveko</hi> nibbānaṃ. <hi rend="bold">Duvidhampi vīriya</hi>nti kāyikaṃ cetasikañca vīriyaṃ.</p>

<p rend="bodytext">Bhaṇḍanaṃ <pb ed="M" n="2.0194" /> jātaṃ etesanti <hi rend="bold">bhaṇḍanajātā</hi>. Visesanassa paranipātavasena cetaṃ vuttaṃ. Aṭṭhakathāyaṃ pana visesanassa pubbanipātavaseneva atthaṃ dassento <hi rend="bold">‘‘jātabhaṇḍanā’’</hi>ti āha. Kalaho jāto etesanti <hi rend="bold">kalahajātā</hi>ti etthāpi eseva nayo. <hi rend="bold">Kalahassa pubbabhāgo</hi>ti kalahassa hetubhūtā paṭibhāgā taṃsadisī ca aniṭṭhakiriyā. <hi rend="bold">Hatthaparāmāsādivasenā</hi>ti kujjhitvā aññamaññassa hatthe gahetvā palapanaacchindanādivasena. ‘‘Ayaṃ dhammo, nāyaṃ dhammo’’tiādinā viruddhavādabhūtaṃ vivādaṃ āpannāti <hi rend="bold">vivādapannā</hi>. Tenāha <hi rend="bold">‘‘viruddhavādaṃ āpannā’’</hi>ti. Mukhasannissitatāya vācā idha ‘‘mukha’’nti adhippetāti āha <hi rend="bold">‘‘pharusā vācā mukhasattiyo’’</hi>ti.</p>

<p rend="bodytext">Satipi ubhayesaṃ kalāpānaṃ paramatthato bhede pacurajanehi pana duviññeyyanānattaṃ khīrodakasammoditaṃ accantametaṃ saṃsaṭṭhaṃ viya hutvā tiṭṭhatīti āha <hi rend="bold">‘‘khīrodakaṃ viya bhūtā’’</hi>ti. Yathā khīrañca udakañca aññamaññaṃ saṃsandati, visuṃ na hoti, ekattaṃ viya upeti, evaṃ sāmaggivasena ekattūpagatacittuppādāti attho. Mettacittaṃ paccupaṭṭhāpetvā olokanaṃ cakkhūni viya cakkhūni nāmāti āha <hi rend="bold">‘‘upasantehi mettacakkhūhī’’</hi>ti. Piyabhāvadīpakāni hi cakkhūni <hi rend="bold">piyacakkhūni. Pamuditassa pīti jāyatī</hi>ti pamodapaccayabalavapītimāha. <hi rend="bold">Pañcavaṇṇā pīti uppajjatī</hi>ti khuddikādibhedena pañcappakārā pīti uppajjati. <hi rend="bold">Pītimanassā</hi>ti tāya pītiyā pīṇitamanassa, passaddhiāvahehi uḷārehi pītivegehi tintacittassāti attho. <hi rend="bold">Vigatadaratho</hi>ti kilesapariḷāhānaṃ dūrībhāvena vūpasantadaratho.</p>

<p rend="bodytext">Kena udakena dārito pabbatappadesoti katvā āha <hi rend="bold">‘‘kandaro nāmā’’</hi>tiādi. Udakassa yathāninnaṃ pavattiyā nadinibbattanabhāvena <hi rend="bold">‘‘nadikuñjo’’</hi>tipi vuccati. Sāvaṭṭā nadiyo <hi rend="bold">padarā. Aṭṭha māse</hi>ti hemantagimhautuvasena aṭṭha māse. Khuddakā udakavāhiniyo sākhā viyāti <hi rend="bold">sākhā</hi>. Khuddakasobbhā <hi rend="bold">kusubbhā</hi> okārassa ukāraṃ katvā. Yattha upari unnatappadesato udakaṃ āgantvā tiṭṭhati ceva sandati ca, te <pb ed="M" n="2.0195" /> kusubbhā khuddakaāvāṭā. <hi rend="bold">Khuddakanadiyo</hi>ti pabbatapādādito nikkhantā khuddakā nadiyo.</p>

<p rend="centre">Parisāsuttavaṇṇanā niṭṭhitā.</p>

<p rend="title">5-7. Paṭhamaājānīyasuttādivaṇṇanā</p>

<p rend="bodytext" n="97-99"><hi rend="paranum">97-99</hi><hi rend="dot">.</hi> Pañcame <pb ed="V" n="2.0177" /><hi rend="bold">anucchaviko</hi>ti rañño paribhuñjanayoggo. <hi rend="bold">Hatthapādādiaṅgasamatāyā</hi>ti hatthapādādiavayavasamatāya, rañño vā senāya aṅgabhūtattā <hi rend="bold">rañño aṅga</hi>nti vuccati. Ānetvā hunitabbanti āhunaṃ, āhutīti atthato ekanti āha <hi rend="bold">‘‘āhutisaṅkhātaṃ piṇḍapāta’’</hi>nti. Dūratopi ānetvā sīlavantesu dātabbassetaṃ adhivacanaṃ. <hi rend="bold">Piṇḍapāta</hi>nti ca nidassanamattaṃ. Ānetvā hunitabbānañhi cīvarādīnaṃ catunnaṃ paccayānametaṃ adhivacanaṃ āhunanti. Taṃ arahatīti <hi rend="bold">āhuneyyo. Paṭiggahetuṃ yutto</hi>ti tassa mahapphalabhāvakaraṇato paṭiggaṇhituṃ anucchaviko.</p>

<p rend="bodytext"><hi rend="bold">Pāhunakabhattassā</hi>ti disavidisato āgatānaṃ piyamanāpānaṃ ñātimittānaṃ atthāya sakkāre paṭiyattassa āgantukabhattassa. Tañhi ṭhapetvā te tathārūpe pāhunake saṅghasseva dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā hesa ekasmiṃ buddhantare vītivatte dissati, kadāci asaṅkhyeyyepi kappe vītivatte. Abbokiṇṇañca piyamanāpatādikarehi dhammehi samannāgato. Evaṃ pāhunamassa dātuṃ yuttaṃ, pāhunañca paṭiggahetuṃ yuttoti <hi rend="bold">pāhuneyyo</hi>. Ayañhettha adhippāyo ‘‘ñātimittā vippavuṭṭhā na cirasseva samāgacchanti, anavaṭṭhitā ca tesu piyamanāpatā, na evamariyasaṅgho, tasmā saṅghova pāhuneyyo’’ti.</p>

<p rend="bodytext">Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ saddahitvā dānaṃ. Taṃ dakkhiṇaṃ arahati, dakkhiṇāya vā hito yasmā mahapphalakaraṇatāya visodhetīti <hi rend="bold">dakkhiṇeyyo</hi>.</p>

<p rend="bodytext">Puññatthikehi añjali karaṇīyo etthāti <hi rend="bold">añjalikaraṇīyo</hi>. Ubho hettha sirasi patiṭṭhāpetvā sabbalokena kayiramānaṃ añjalikammaṃ arahatīti <pb ed="M" n="2.0196" /> vā <hi rend="bold">añjalikaraṇīyo</hi>. Tenāha <hi rend="bold">‘‘añjalipaggahaṇassa anucchaviko’’</hi>ti.</p>

<p rend="bodytext">Yadipi pāḷiyaṃ ‘‘anuttara’’nti vuttaṃ, natthi ito uttaraṃ visiṭṭhanti hi anuttaraṃ, samampissa pana natthīti dassento <hi rend="bold">‘‘asadisa’’</hi>nti āha. Khittaṃ vuttaṃ bījaṃ mahapphalabhāvakaraṇena tāyati rakkhati, khipanti vapanti ettha bījānīti vā khettaṃ, kedārādi, khettaṃ viya khettaṃ, puññānaṃ khettaṃ <hi rend="bold">puññakkhettaṃ</hi>. Yathā hi rañño vā amaccassa vā <pb ed="V" n="2.0178" /> sālīnaṃ vā yavānaṃ vā viruhanaṭṭhānaṃ ‘‘rañño sālikkhetaṃ yavakkheta’’nti vuccati, evaṃ saṅgho sabbalokassa puññānaṃ viruhanaṭṭhānaṃ. Saṅghaṃ nissāya hi lokassa nānappakārahitasukhasaṃvattanikāni puññāni viruhanti, tasmā saṅgho <hi rend="bold">anuttaraṃ puññakkhettaṃ lokassa</hi>. Sesaṃ suviññeyyameva. Chaṭṭhasattamāni uttānatthāneva.</p>

<p rend="centre">Paṭhamaājānīyasuttādivaṇṇanā niṭṭhitā.</p>

<p rend="title">8. Potthakasuttavaṇṇanā</p>

<p rend="bodytext" n="100"><hi rend="paranum">100</hi><hi rend="dot">.</hi> Aṭṭhame <hi rend="bold">navo</hi>ti navavāyimo. Tenāha <hi rend="bold">‘‘karaṇaṃ upādāya vuccatī’’</hi>ti. <hi rend="bold">Vākamayavattha</hi>nti sāṇādivākasāṭakaṃ. <hi rend="bold">Dubbaṇṇo</hi>ti vivaṇṇo. <hi rend="bold">Dukkhasamphasso</hi>ti kharasamphasso. Appaṃ agghatīti <hi rend="bold">appaggho</hi>. Atibahuṃ agghanto kahāpaṇagghanako hoti. <hi rend="bold">Paribhogamajjhimo</hi>ti paribhogakālavasena majjhimo. So hi navabhāvaṃ atikkamitvā jiṇṇabhāvaṃ appatto majjhe paribhogakālepi dubbaṇṇo ca dukkhasamphasso ca appagghoyeva hoti. Atibahuṃ agghanto aḍḍhaṃ agghati, jiṇṇakāle pana aḍḍhamāsakaṃ vā kākaṇikaṃ vā agghati. <hi rend="bold">Ukkhaliparipuñchana</hi>nti kāḷukkhaliparipuñchanaṃ. <hi rend="bold">Navo</hi>tipi upasampadāya pañcavassakālato heṭṭhā jātiyā saṭṭhivassopi navoyeva. <hi rend="bold">Dubbaṇṇatāyā</hi>ti sarīravaṇṇenapi guṇavaṇṇenapi dubbaṇṇatāya. Dussīlassa hi parisamajjhe nittejatāya sarīravaṇṇopi na sampajjati, guṇavaṇṇena vattabbameva natthi. Aṭṭhakathāyaṃ pana sarīravaṇṇena dubbaṇṇatāpi guṇavaṇṇassa abhāvena dubbaṇṇatāyāti vuttaṃ.</p>

<p rend="bodytext"><hi rend="bold">Ye kho panassā</hi>ti ye kho pana tassa upaṭṭhākā vā ñātimittādayo vā etaṃ puggalaṃ sevanti. <hi rend="bold">Tesa</hi>nti tesaṃ puggalānaṃ cha satthāre sevantānaṃ <pb ed="M" n="2.0197" /> micchādiṭṭhikānaṃ viya. Devadatte sevantānaṃ kokālikādīnaṃ viya ca taṃ sevanaṃ dīgharattaṃ ahitāya dukkhāya hoti. <hi rend="bold">Majjhimo</hi>ti pañcavassakālato paṭṭhāya yāva navavassakālā majjhimo nāma. <hi rend="bold">Thero</hi>ti dasavassato paṭṭhāya thero nāma. <hi rend="bold">Evamāhaṃsū</hi>ti evaṃ vadanti. <hi rend="bold">Kiṃ nu kho tuyha</hi>nti tuyhaṃ bālassa bhaṇitena ko atthoti vuttaṃ hoti. <hi rend="bold">Tathārūpa</hi>nti tathājātikaṃ tathāsabhāvaṃ ukkhepanīyakammassa kāraṇabhūtaṃ.</p>

<p rend="bodytext"><hi rend="bold">Tīhi kappāsaaṃsūhi suttaṃ kantitvā katavattha</hi>nti tayo kappāsaaṃsū gahetvā kantitasuttena vāyitaṃ sukhumavatthaṃ, taṃ navavāyimaṃ anagghaṃ hoti, paribhogamajjhimaṃ vīsampi tiṃsampi sahassāni agghati, jiṇṇakāle, aṭṭhapi dasapi sahassāni agghati.</p>

<p rend="bodytext"><hi rend="bold">Tesaṃ</hi><pb ed="V" n="2.0179" /><hi rend="bold">taṃ hotī</hi>ti tesaṃ sammāsambuddhādayo sevantā viya taṃ sevanaṃ dīgharattaṃ hitāya sukhāya hoti. Sammāsambuddhañhi ekaṃ nissāya yāvajjakālā muccanakasattānaṃ pamāṇaṃ natthi, tathā sāriputtattheramahāmoggallānatthere avasese ca asīti mahāsāvake nissāya saggagatasattānaṃ pamāṇaṃ natthi, yāvajjakālā tesaṃ diṭṭhānugatiṃ paṭipannasattānampi pamāṇaṃ natthiyeva. <hi rend="bold">Ādheyyaṃ gacchatī</hi>ti tassa mahātherassa taṃ atthanissitaṃ vacanaṃ yathā gandhakaraṇḍake kāsikavatthaṃ ādhātabbataṃ ṭhapetabbataṃ gacchati, evaṃ uttamaṅge sirasmiṃ hadaye ca ādhātabbataṃ ṭhapetabbataṃ gacchati.</p>

<p rend="centre">Potthakasuttavaṇṇanā niṭṭhitā.</p>

<p rend="title">9. Loṇakapallasuttavaṇṇanā</p>

<p rend="bodytext" n="101"><hi rend="paranum">101</hi><hi rend="dot">.</hi> Navame <hi rend="bold">yathā yathā kammaṃ karotī</hi>ti yena yena pakārena pāṇaghātādipāpakammaṃ karoti. <hi rend="bold">Vipākaṃ paṭisaṃvediyatevā</hi>ti avadhāraṇena kammasiddhiyaṃ tabbipākassa appavatti nāma natthīti dīpeti. Tenevāha <hi rend="bold">‘‘na hi sakkā’’</hi>tiādi. <hi rend="bold">Evaṃ santa</hi>nti bhummatthe upayogavacananti āha <hi rend="bold">‘‘evaṃ sante’’</hi>ti. <hi rend="bold">Abhisaṅkhāraviññāṇanirodhenā</hi>ti kammaviññāṇassa āyatiṃ anuppattidhammatāpajjanena.</p>

<p rend="bodytext">‘‘Ayampi <pb ed="M" n="2.0198" /> kho kāyo evaṃdhammo evaṃbhāvī evaṃanatīto’’tiādinā kāyassa asubhāniccādiākāraanupassanā kāyabhāvanāti āha <hi rend="bold">‘‘kāyānupassanāsaṅkhātāya tāya bhāvanāyā’’</hi>ti. <hi rend="bold">Rāgādīna</hi>nti <hi rend="bold">ādi</hi>-saddena dosamohānaṃ saṅgaho daṭṭhabbo. ‘‘Rāgo kho, āvuso, pamāṇakaraṇo, doso pamāṇakaraṇo, moho pamāṇakaraṇo, te khīṇāsavassa bhikkhuno pahīnā ucchinnamūlā tālāvatthukatā anabhāvaṃkatā āyatiṃ anuppādadhammā’’ti (ma. ni. 1.459) hi vuttaṃ.</p>

<p rend="bodytext">Yathā hi pabbatapāde pūtipaṇṇassa udakaṃ nāma hoti, kāḷavaṇṇaṃ olokentānaṃ byāmasataṃ gambhīraṃ viya khāyati, yaṭṭhiṃ vā rajjuṃ vā gahetvā minantassa piṭṭhipādoddharaṇamattampi na hoti, evameva ekaccassa yāva rāgādayo nuppajjanti, tāva taṃ puggalaṃ sañjānituṃ na sakkā hoti, sotāpanno viya sakadāgāmī viya anāgāmī viya ca khāyati. Yadā panassa rāgādayo uppajjanti, tadā ratto duṭṭho mūḷhoti paññāyati. Iti <pb ed="V" n="2.0180" /> te rāgādayo ‘‘ettako aya’’nti puggalassa pamāṇaṃ dassentāva uppajjantīti pamāṇakaraṇā nāma vuttā.</p>

<p rend="bodytext"><hi rend="bold">Jāpetu</hi>nti jinadhanaṃ kātuṃ. <hi rend="bold">So</hi>ti rājā, mahāmatto vā. <hi rend="bold">Assā</hi>ti añjaliṃ paggahetvā yācantassa. Sesamettha uttānameva.</p>

<p rend="centre">Loṇakapallasuttavaṇṇanā niṭṭhitā.</p>

<p rend="title">10. Paṃsudhovakasuttavaṇṇanā</p>

<p rend="bodytext" n="102"><hi rend="paranum">102</hi><hi rend="dot">.</hi> Dasame <hi rend="bold">anīhatadosa</hi>nti anapanītathūlakāḷakaṃ. <hi rend="bold">Anapanītakasāva</hi>nti anapagatasukhumakāḷakaṃ. <hi rend="bold">Pahaṭamatta</hi>nti āhaṭamattaṃ.</p>

<p rend="bodytext">Dasakusalakammapathavasena uppannaṃ cittaṃ cittameva, vipassanāpādakaaṭṭhasamāpatticittaṃ vipassanācittañca tato cittato adhikaṃ cittanti <hi rend="bold">adhicitta</hi>nti āha <hi rend="bold">‘‘adhicittanti samathavipassanācitta’’</hi>nti. <hi rend="bold">Anuyuttassā</hi>ti anuppannassa uppādanavasena uppannassa paṭibrūhanavasena anu anu yuttassa, tattha yuttappayuttassāti attho. Ettha ca purebhattaṃ piṇḍāya caritvā pacchābhattaṃ piṇḍapātappaṭikkanto <pb ed="M" n="2.0199" /> nisīdanaṃ ādāya ‘‘asukasmiṃ rukkhamūle vā vanasaṇḍe vā pabbhāre vā samaṇadhammaṃ karissāmī’’ti nikkhamantopi tattha gantvā hatthehi vā pādehi vā nisajjaṭṭhānato tiṇapaṇṇāni apanentopi adhicittaṃ anuyuttoyeva. Nisīditvā pana hatthapāde dhovitvā mūlakammaṭṭhānaṃ gahetvā bhāvanaṃ anuyuñjanto bhāvanāya appanaṃ appattāyapi adhicittamanuyuttoyeva tadatthenapi taṃsaddavohārato. <hi rend="bold">Cittasampanno</hi>ti dhammacittassa samannāgatattā sampannacitto. <hi rend="bold">Paṇḍitajātiko</hi>ti paṇḍitasabhāvo.</p>

<p rend="bodytext"><hi rend="bold">Kāme ārabbhā</hi>ti vatthukāme ārabbha. Kāmarāgasaṅkhātena vā kāmena paṭisaṃyutto vitakko <hi rend="bold">kāmavitakko</hi>. Byāpajjati cittaṃ etenāti <hi rend="bold">byāpādo,</hi> doso. Vihiṃsanti etāya satte, vihiṃsanaṃ vā tesaṃ etanti <hi rend="bold">vihiṃsā,</hi> paresaṃ viheṭhanākārena pavattassa karuṇāpaṭipakkhassa pāpadhammassetaṃ adhivacanaṃ. <hi rend="bold">Ñātake ārabbha uppanno vitakko</hi>ti ñātake ārabbha gehassitapemavasena uppanno vitakko. <hi rend="bold">Janapadamārabbha uppanno vitakko</hi>ti etthāpi eseva nayo. <hi rend="bold">Aho vata maṃ…pe… uppanno vitakko</hi>ti ‘‘aho vata maṃ pare na avajāneyyuṃ, na heṭṭhā katvā maññeyyuṃ, pāsāṇacchattaṃ viya <pb ed="V" n="2.0181" /> garuṃ kareyyu’’nti evaṃ uppannavitakko. <hi rend="bold">Dasavipassanupakkilesavitakkā</hi>ti obhāsādidasavipassanupakkilese ārabbha uppannavitakkā.</p>

<p rend="bodytext">Avasiṭṭhā dhammavitakkā etassāti <hi rend="bold">avasiṭṭhadhammavitakko,</hi> vipassanāsamādhi. <hi rend="bold">Na ekaggabhāvappatto</hi> na ekaggataṃ patto. Ekaṃ udetīti hi <hi rend="bold">ekodi,</hi> paṭipakkhehi anabhibhūtattā aggaṃ seṭṭhaṃ hutvā udetīti attho. Seṭṭhopi hi loke ekoti vuccati, ekasmiṃ ārammaṇe samādhānavasena pavattacittassetaṃ adhivacanaṃ. Ekodissa bhāvo <hi rend="bold">ekodibhāvo,</hi> ekaggatāyetaṃ adhivacanaṃ.</p>

<p rend="bodytext"><hi rend="bold">Niyakajjhatta</hi>nti attasantānassetaṃ adhivacanaṃ. <hi rend="bold">Gocarajjhatta</hi>nti idha nibbānaṃ adhippetaṃ. Tenāha <hi rend="bold">‘‘ekasmiṃ nibbānagocareyeva tiṭṭhatī’’</hi>ti. <hi rend="bold">Suṭṭhu nisīdatī</hi>ti samādhipaṭipakkhe kilese sannisīdento suṭṭhu nisīdati. <hi rend="bold">Ekaggaṃ hotī</hi>ti abyaggabhāvappattiyā ekaggaṃ hoti. <hi rend="bold">Sammā ādhiyatī</hi>ti yathā ārammaṇe suṭṭhu appitaṃ hoti, evaṃ sammā sammadeva ādhiyati.</p>

<p rend="bodytext"><hi rend="bold">Abhiññā</hi><pb ed="M" n="2.0200" /><hi rend="bold">sacchikaraṇīyassā</hi>ti ettha ‘‘abhiññāya sacchikaraṇīyassā’’ti vattabbe ‘‘abhiññā’’ti ya-kāralopena pana puna kālakiriyāniddeso katoti āha <hi rend="bold">‘‘abhijānitvā paccakkhaṃ kātabbassā’’</hi>ti. Abhiññāya iddhividhādiñāṇena sacchikiriyaṃ iddhividhapaccanubhavanādikaṃ <hi rend="bold">abhiññāsacchikaraṇīya</hi>nti evaṃ vā ettha attho daṭṭhabbo. <hi rend="bold">Sakkhibhabbataṃ pāpuṇātī</hi>ti ettha pana yassa paccakkhaṃ atthi, so sakkhī, sakkhino bhabbatā sakkhibhabbatā, sakkhibhavananti vuttaṃ hoti. Sakkhī ca so bhabbo cāti sakkhibhabbo. Ayañhi iddhividhādīnaṃ bhabbo tattha ca sakkhīti sakkhibhabbo, tassa bhāvo sakkhibhabbatā, taṃ pāpuṇātīti attho.</p>

<p rend="bodytext"><hi rend="bold">Abhiññāpādakajjhānādibhede</hi>ti ettha abhiññāpādā ca abhiññāpādakajjhānañca abhiññāpādakajjhānāni. <hi rend="bold">Ādi</hi>-saddena arahattañca arahattassa vipassanā ca saṅgahitāti daṭṭhabbaṃ. Teneva <hi rend="bold">majjhimanikāyaṭṭhakathāyaṃ</hi> (ma. ni. aṭṭha. 2.198) –</p>

<p rend="indent">‘‘Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ vā, avasāne pana arahattaṃ vā kāraṇaṃ arahattassa vipassanā vāti veditabba’’nti vuttaṃ.</p>

<p rend="bodytext">Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi, tassa abhiññā kāraṇaṃ <pb ed="V" n="2.0182" />. Atha iddhividhapaccanubhavanādi abhiññā, evaṃ sati abhiññāpādakajjhānaṃ kāraṇaṃ. Avasāne chaṭṭhābhiññāya pana arahattaṃ, arahattassa vipassanā vā kāraṇaṃ. Arahattañhi ‘‘kudāssu nāmāhaṃ tadāyatanaṃ upasampajja viharissāmi, yadariyā etarahi upasampajja viharantī’’ti (ma. ni. 1.465; 3.307) anuttaresu vimokkhesu pihaṃ upaṭṭhapetvā abhiññā nibbattentassa kāraṇaṃ. Idañca sādhāraṇaṃ na hoti, sādhāraṇavasena pana arahattassa vipassanā kāraṇaṃ. Imasmiñhi sutte arahattaphalavasena chaṭṭhābhiññā vuttā. Tenevāha <hi rend="bold">‘‘āsavānaṃ khayātiādi cettha phalasamāpattivasena vuttanti veditabba’’</hi>nti.</p>

<p rend="centre">Paṃsudhovakasuttavaṇṇanā niṭṭhitā.</p>

<p rend="title">11. Nimittasuttavaṇṇanā</p>

<p rend="bodytext" n="103"><hi rend="paranum">103</hi><hi rend="dot">.</hi> Ekādasame <pb ed="M" n="2.0201" /> yehi phalaṃ nimīyati, uppajjanaṭṭhāne pakkhipamānaṃ viya hoti, tāni <hi rend="bold">nimittāni</hi>. Tenāha <hi rend="bold">‘‘tīṇi kāraṇānī’’</hi>ti. <hi rend="bold">Kālena kāla</hi>nti ettha <hi rend="bold">kālenā</hi>ti bhummatthe karaṇavacanaṃ. <hi rend="bold">Kāla</hi>nti ca upayogavacananti āha <hi rend="bold">‘‘kāle kāle’’</hi>ti. <hi rend="bold">Manasi kātabbā</hi>ti citte kātabbā, uppādetabbāti attho. Upalakkhitasamādhānākāro samādhiyeva idha samādhinimittanti āha <hi rend="bold">‘‘ekaggatā hi idha samādhinimittanti vuttā’’</hi>ti. <hi rend="bold">Ṭhānaṃ taṃ cittaṃ kosajjāya saṃvatteyyā</hi>ti ettha ṭhānaṃ atthīti vacanaseso. Taṃ bhāvanācittaṃ kosajjāya saṃvatteyya, tassa saṃvattanassa kāraṇaṃ atthīti attho. <hi rend="bold">Taṃ</hi> vā manasikaraṇaṃ <hi rend="bold">cittaṃ kosajjāya saṃvatteyya,</hi> etassa ṭhānaṃ kāraṇaṃ atthīti attho. Tenāha <hi rend="bold">‘‘kāraṇaṃ vijjatī’’</hi>tiādi. <hi rend="bold">Ñāṇajava</hi>nti saṅkhāresu aniccādivasena pavattamānaṃ paññājavaṃ.</p>

<p rend="bodytext">Yaṃ kiñci suvaṇṇatāpanayoggaaṅgārabhājanaṃ idha ‘‘ukkā’’ti adhippetanti āha <hi rend="bold">‘‘aṅgārakapalla’’</hi>nti. <hi rend="bold">Sajjeyyā</hi>ti yathā tattha pakkhittaṃ suvaṇṇaṃ tappati, evaṃ paṭiyādiyeyya. <hi rend="bold">Ālimpeyyā</hi>ti ādiyeyya, jaleyyāti attho. Tenāha <hi rend="bold">‘‘tattha aṅgāre…pe… gāhāpeyyā’’</hi>ti. <hi rend="bold">Mūsāya vā pakkhipeyyā</hi>ti tattake vā pakkhipeyya. <hi rend="bold">Upadhāretī</hi>ti sallakkheti.</p>

<p rend="centre">Nimittasuttavaṇṇanā niṭṭhitā.</p>

<p rend="centre">Loṇakapallavaggavaṇṇanā niṭṭhitā.</p>

<p rend="centre">Dutiyapaṇṇāsakaṃ niṭṭhitaṃ.</p>

<p rend="strong">3. Tatiyapaṇṇāsakaṃ</p>

<p rend="chapter">(11) 1. Sambodhavaggo</p>

<p rend="title">1-3. Pubbevasambodhasuttādivaṇṇanā</p>

<p rend="bodytext" n="104-106"><hi rend="paranum">104-106</hi><hi rend="dot">.</hi> Tatiyassa <pb ed="M" n="2.0202" /><pb ed="V" n="2.0183" /> paṭhame <hi rend="bold">sambodhito pubbevā</hi>ti sambodho vuccati catūsu maggesu ñāṇaṃ ‘‘sāmaṃ sammā bujjhi etenā’’ti katvā, tato pubbeyevāti attho. Tenāha <hi rend="bold">‘‘ariyamaggappattito aparabhāgeyevā’’</hi>ti. <hi rend="bold">Bodhisattasseva sato</hi>ti ettha yathā udakato uggantvā ṭhitaṃ paripākagataṃ padumaṃ sūriyarasmisamphassena avassaṃ bujjhissatīti bujjhanakapadumanti vuccati. Evaṃ buddhānaṃ santike byākaraṇassa laddhattā avassaṃ anantarāyena pāramiyo pūretvā bujjhissatīti bujjhanakasattoti <hi rend="bold">bodhisatto</hi>. Tenāha <hi rend="bold">‘‘bujjhanakasattasseva…pe… ārabhantasseva sato’’</hi>ti. Yā vā esā catumaggañāṇasaṅkhātā bodhi, ‘‘taṃ bodhiṃ kudāssu nāmāhaṃ pāpuṇissāmī’’ti patthayamāno paṭipajjatīti bodhiyaṃ satto āsattotipi <hi rend="bold">bodhisatto</hi>. Tenāha <hi rend="bold">‘‘sambodhiyā vā sattasseva laggasseva sato’’</hi>ti.</p>

<p rend="bodytext">Atha vā bodhīti ñāṇaṃ ‘‘bujjhati etenā’’ti katvā, bodhimā satto <hi rend="bold">bodhisatto,</hi> purimapade uttarapadalopaṃ katvā yathā ‘‘ñāṇasatto’’ti, ñāṇavā paññavā paṇḍito sattoti attho. Buddhānañhi pādamūle abhinīhārato paṭṭhāya paṇḍitova so satto, na andhabāloti bodhisatto. Evaṃ guṇavato uppannanāmavasena bodhisattasseva sato. Assādīyatīti <hi rend="bold">assādo,</hi> sukhaṃ. Tañca sātākāralakkhaṇanti āha <hi rend="bold">‘‘assādoti madhurākāro’’</hi>ti. Chandarāgo vinīyati ceva pahīyati ca etthāti <hi rend="bold">nibbānaṃ ‘‘chandarāgavinayo chandarāgappahānañcā’’ti vuccati</hi>. Tenāha <hi rend="bold">‘‘nibbāna’’</hi>ntiādi. Tattha <hi rend="bold">āgammā</hi>ti idaṃ yo jano rāgaṃ vineti pajahati ca, tassa ārammaṇakaraṇaṃ sandhāya vuttaṃ. Dutiyatatiyāni uttānatthāneva.</p>

<p rend="centre">Pubbevasambodhasuttādivaṇṇanā niṭṭhitā.</p>

<p rend="title">4-9. Samaṇabrāhmaṇasuttādivaṇṇanā</p>

<p rend="bodytext" n="107-112"><hi rend="paranum">107-112</hi><hi rend="dot">.</hi> Catutthe <pb ed="M" n="2.0203" /><pb ed="V" n="2.0184" /><hi rend="bold">sāmañña</hi>nti ariyamaggo, tena araṇīyato upagantabbato <hi rend="bold">sāmaññatthaṃ,</hi> ariyaphalanti āha <hi rend="bold">‘‘sāmaññatthanti catubbidhaṃ ariyaphala’’</hi>nti. <hi rend="bold">Brahmaññattha</hi>nti etthāpi eseva nayo. Tenāha <hi rend="bold">‘‘itaraṃ tasseva vevacana’’</hi>nti. Ariyamaggasaṅkhātaṃ sāmaññameva vā araṇīyato <hi rend="bold">sāmaññattha</hi>nti āha <hi rend="bold">‘‘sāmaññatthena vā cattāro maggā’’</hi>ti. Pañcamādīni uttānatthāneva.</p>

<p rend="centre">Samaṇabrāhmaṇasuttādivaṇṇanā niṭṭhitā.</p>

<p rend="title">10. Dutiyanidānasuttavaṇṇanā</p>

<p rend="bodytext" n="113"><hi rend="paranum">113</hi><hi rend="dot">.</hi> Dasame <hi rend="bold">vivaṭṭagāmikammāna</hi>nti vivaṭṭūpanissayakammānaṃ. <hi rend="bold">Tadabhinivattetī</hi>ti ettha <hi rend="bold">taṃ</hi>-saddena paccāmasanassa vipākassa parāmāsoti āha <hi rend="bold">‘‘taṃ abhinivattetī’’</hi>ti, taṃ vipākaṃ abhibhavitvā nivattetīti attho. Idāni na kevalaṃ vipākasseva parāmāso taṃ-saddena, atha kho chandarāgaṭṭhāniyānaṃ dhammānaṃ tabbipākassa ca parāmāso daṭṭhabboti āha <hi rend="bold">‘‘yadā vā tenā’’</hi>tiādi. <hi rend="bold">Te ceva dhamme</hi>ti te chandarāgaṭṭhāniye dhamme. <hi rend="bold">Nibbijjhitvā passatī</hi>ti kilese nibbijjhitvā vibhūtaṃ pākaṭaṃ katvā passatīti.</p>

<p rend="centre">Dutiyanidānasuttavaṇṇanā niṭṭhitā.</p>

<p rend="centre">Sambodhavaggavaṇṇanā niṭṭhitā.</p>

<p rend="chapter">(12) 2. Āpāyikavaggo</p>

<p rend="title">1. Āpāyikasuttavaṇṇanā</p>

<p rend="bodytext" n="114"><hi rend="paranum">114</hi><hi rend="dot">.</hi> Dutiyassa paṭhame apāyesu nibbattanasīlatāya apāyūpagā <hi rend="bold">āpāyikā</hi>ti āha <hi rend="bold">‘‘apāyaṃ gacchissantīti āpāyikā’’</hi>ti. Aññe brahmacārino sunivatthe supārute sumbhakapattadhare gāmanigamarājadhānīsu <pb ed="V" n="2.0185" /> piṇḍāya caritvā jīvikaṃ kappente disvā sayampi tādisena ākārena <pb ed="M" n="2.0204" /> tathāpaṭipajjanato ‘‘ahaṃ brahmacārī’’ti paṭiññaṃ dento viya hotīti āha <hi rend="bold">‘‘brahmacāripaṭiññoti brahmacāripaṭirūpako’’</hi>ti. ‘‘Ahampi bhikkhū’’ti vatvā uposathaṅgādīni pavisanto pana brahmacāripaṭiñño hotiyeva, tathā saṅghikaṃ lābhaṃ gaṇhanto. Tenāha <hi rend="bold">‘‘tesaṃ vā…pe… evaṃpaṭiñño’’</hi>ti. <hi rend="bold">Akkosatī</hi>ti ‘‘assamaṇosi, samaṇapaṭiññosī’’tiādinā akkosati. <hi rend="bold">Paribhāsatī</hi>ti ‘‘so tvaṃ ‘hotu, muṇḍakasamaṇo aha’nti maññasi, idāni te assamaṇabhāvaṃ āropessāmī’’tiādinā vadanto paribhāsati.</p>

<p rend="bodytext">Kilesakāmopi assādiyamāno vatthukāmantogadhoyeva, kilesakāmavasena ca tesaṃ assādanaṃ siyāti āha <hi rend="bold">‘‘kilesakāmena vatthukāme sevantassā’’</hi>ti. <hi rend="bold">Kilesakāmenā</hi>ti karaṇatthe karaṇavacanaṃ. <hi rend="bold">Natthi doso</hi>ti assādetvā visayaparibhoge natthi ādīnavo, tappaccayā na koci antarāyoti adhippāyo. <hi rend="bold">Pātabbataṃ āpajjatī</hi>ti paribhuñjanakataṃ upagacchati. Paribhogattho hi ayaṃ pā-saddo, kattusādhano ca tabba-saddo, yathāruci paribhuñjatīti attho. <hi rend="bold">Pivitabbataṃ paribhuñjitabbata</hi>nti etthāpi kattuvaseneva attho veditabbo.</p>

<p rend="centre">Āpāyikasuttavaṇṇanā niṭṭhitā.</p>

<p rend="title">2. Dullabhasuttavaṇṇanā</p>

<p rend="bodytext" n="115"><hi rend="paranum">115</hi><hi rend="dot">.</hi> Dutiye parena katassa upakārassa anurūpappavatti attani kataṃ upakāraṃ upakārato jānanto vediyanto <hi rend="bold">kataññū katavedī</hi>ti āha <hi rend="bold">‘‘iminā mayhaṃ kata’’</hi>ntiādi.</p>

<p rend="centre">Dullabhasuttavaṇṇanā niṭṭhitā.</p>

<p rend="title">3. Appameyyasuttavaṇṇanā</p>

<p rend="bodytext" n="116"><hi rend="paranum">116</hi><hi rend="dot">.</hi> Tatiye <hi rend="bold">sukhena metabbo</hi>ti yathā parittassa udakassa sukhena pamāṇaṃ gayhati, evameva ‘‘uddhato’’tiādinā yathāvuttehi aguṇaṅgehi <pb ed="M" n="2.0205" /> samannāgatassa sukhena pamāṇaṃ gayhatīti, sukhena metabbo. <hi rend="bold">Dukkhena metabbo</hi>ti yathā mahāsamuddassa dukkhena pamāṇaṃ gayhati, evameva ‘‘anuddhato’’tiādinā dassitehi guṇaṅgehi samannāgatassa dukkhena pamāṇaṃ gayhati, ‘‘anāgāmī <pb ed="V" n="2.0186" /> nu kho khīṇāsavo nu kho’’ti vattabbataṃ gacchati, tenesa dukkhena metabbo. <hi rend="bold">Pametuṃ na sakkotī</hi>ti yathā ākāsassa na sakkā pamāṇaṃ gahetuṃ, evaṃ khīṇāsavassa, tenesa pametuṃ na sakkāti <hi rend="bold">appameyyo</hi>.</p>

<p rend="bodytext">Sārābhāvena tucchattā naḷo viya naḷo, mānoti āha <hi rend="bold">‘‘unnaḷoti uggatanaḷo’’</hi>ti, uṭṭhitatucchamānoti vuttaṃ hoti. Tenāha <hi rend="bold">‘‘tucchamānaṃ ukkhipitvā ṭhitoti attho’’</hi>ti. Mano hi seyyassa seyyoti sadisoti ca pavattiyā visesato tuccho. <hi rend="bold">Cāpallenā</hi>ti capalabhāvena, taṇhāloluppenāti attho. <hi rend="bold">Mukharo</hi>ti mukhena pharuso, pharusavācoti attho. <hi rend="bold">Vikiṇṇavāco</hi>ti visaṭavacano samphappalāpitāya apariyantavacano. Tenāha <hi rend="bold">‘‘asaññatavacano’’</hi>ti, divasampi niratthakavacanaṃ palāpīti vuttaṃ hoti. <hi rend="bold">Cittekaggatārahito</hi>ti upacārappanāsamādhirahito caṇḍasote baddhanāvā viya anavaṭṭhitakiriyo. <hi rend="bold">Bhantacitto</hi>ti anavaṭṭhitacitto paṇṇāruḷhavālamigasadiso. <hi rend="bold">Vivaṭindriyo</hi>ti saṃvarābhāvena gihikāle viya asaṃvutacakkhādiindriyo.</p>

<p rend="centre">Appameyyasuttavaṇṇanā niṭṭhitā.</p>

<p rend="title">4. Āneñjasuttavaṇṇanā</p>

<p rend="bodytext" n="117"><hi rend="paranum">117</hi><hi rend="dot">.</hi> Catutthe saha byayati gacchatīti sahabyo, sahapavattanako. Tassa bhāvo <hi rend="bold">sahabyatā,</hi> sahapavattīti āha <hi rend="bold">‘‘sahabhāvaṃ upapajjatī’’</hi>ti. ‘‘Yāvatakaṃ tesaṃ devānaṃ āyuppamāṇaṃ, taṃ sabbaṃ khepetvā nirayampi gacchatī’’tiādivacanato arūpabhavato cutassa apāyūpapatti vuttā viya dissatīti tannivattanatthaṃ bhagavato adhippāyaṃ vivaranto ‘‘sandhāyabhāsitamidaṃ vacana’’nti dīpeti <hi rend="bold">‘‘nirayādīhi avippamuttattā’’</hi>tiādinā. Na hi tassa upacārajjhānato balavataraṃ akusalaṃ atthīti. Iminā tato cavantānaṃ upacārajjhānameva paṭisandhijanakaṃ kammanti dīpeti. Adhikaṃ <pb ed="M" n="2.0206" /> payasati payujjati etenāti <hi rend="bold">adhippayāso,</hi> savisesaṃ itikattabbakiriyā. Tenāha <hi rend="bold">‘‘adhikappayogo’’</hi>ti. Sesamettha uttānameva.</p>

<p rend="centre">Āneñjasuttavaṇṇanā niṭṭhitā.</p>

<p rend="title">5. Vipattisampadāsuttavaṇṇanā</p>

<p rend="bodytext" n="118"><hi rend="paranum">118</hi><hi rend="dot">.</hi> Pañcame <pb ed="V" n="2.0187" /><hi rend="bold">dinna</hi>nti deyyadhammasīsena dānaṃ vuttanti āha <hi rend="bold">‘‘dinnassa phalābhāvaṃ sandhāya vadatī’’</hi>ti. Dinnaṃ pana annādivatthuṃ kathaṃ paṭikkhipati. Esa nayo <hi rend="bold">‘‘yiṭṭhaṃ huta’’</hi>nti etthāpi. <hi rend="bold">Mahāyāgo</hi>ti sabbasādhāraṇaṃ mahādānaṃ. <hi rend="bold">Paheṇakasakkāro</hi>ti pāhunakānaṃ kātabbasakkāro. <hi rend="bold">Phala</hi>nti ānisaṃsaphalaṃ nissandaphalañca. <hi rend="bold">Vipāko</hi>ti sadisaphalaṃ. <hi rend="bold">Paraloke ṭhitassa ayaṃ loko natthī</hi>ti paraloke ṭhitassa kammunā laddhabbo ayaṃ loko na hoti. <hi rend="bold">Idhaloke ṭhitassapi paraloko natthī</hi>ti idhaloke ṭhitassa kammunā laddhabbo paraloko na hoti. Tattha kāraṇamāha <hi rend="bold">‘‘sabbe tattha tattheva ucchijjantī’’</hi>ti. Ime sattā yattha yattha bhavayonigatiādīsu ṭhitā, tattha tattheva ucchijjanti, dvayavināsena vinassanti.</p>

<p rend="bodytext"><hi rend="bold">Phalābhāvavasenā</hi>ti mātāpitūsu sammāpaṭipattimicchāpaṭipattīnaṃ phalassa abhāvavasena ‘‘natthi mātā, natthi pitā’’ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ abhāvavasena tesaṃ lokapaccakkhattā. Pubbuḷakassa viya imesaṃ sattānaṃ uppādo nāma kevalo, na ca khanapubbakoti dassanatthaṃ <hi rend="bold">‘‘natthi sattā opapātikā’’</hi>ti vuttanti āha <hi rend="bold">‘‘cavitvā uppajjanakā sattā nāma natthīti vadatī’’</hi>ti. <hi rend="bold">Sayaṃ abhiññā sacchikatvā pavedentī</hi>ti ye imañca lokaṃ parañca lokaṃ abhivisiṭṭhāya paññāya sayaṃ paccakkhaṃ katvā pavedenti, te natthīti sabbaññubuddhānaṃ abhāvaṃ dīpeti.</p>

<p rend="centre">Vipattisampadāsuttavaṇṇanā niṭṭhitā.</p>

<p rend="title">6-7. Apaṇṇakasuttādivaṇṇanā</p>

<p rend="bodytext" n="119-120"><hi rend="paranum">119-120</hi><hi rend="dot">.</hi> Chaṭṭhe <pb ed="M" n="2.0207" /><hi rend="bold">chahi talehi samannāgato pāsako</hi>ti catūsu passesu cattāri talāni, dvīsu koṭīsu dve talānīti evaṃ chahi talehi samannāgato pāsakakīḷāpasutānaṃ maṇisadiso pāsakaviseso. Sattamaṃ uttānameva.</p>

<p rend="centre">Apaṇṇakasuttādivaṇṇanā niṭṭhitā.</p>

<p rend="title">8. Paṭhamasoceyyasuttavaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> Aṭṭhame <pb ed="V" n="2.0188" /><hi rend="bold">sucibhāvo</hi>ti kilesāsucivigamena suddhabhāvo asaṃkiliṭṭhabhāvo, atthato kāyasucaritādīni.</p>

<p rend="centre">Paṭhamasoceyyasuttavaṇṇanā niṭṭhitā.</p>

<p rend="title">9. Dutiyasoceyyasuttavaṇṇanā</p>

<p rend="bodytext" n="122"><hi rend="paranum">122</hi><hi rend="dot">.</hi> Navame samucchedavasena pahīnasabbakāyaduccaritatāya kāye, kāyena vā suci <hi rend="bold">kāyasuci</hi>. Tenāha <hi rend="bold">‘‘kāyadvāre’’</hi>tiādi. <hi rend="bold">Soceyyasampanna</hi>nti paṭippassaddhakilesattā parisuddhāya soceyyasampattiyā upetaṃ. Ninhātā aggamaggasalilena vikkhālitā pāpā etenāti <hi rend="bold">ninhātapāpako,</hi> khīṇāsavo. Tenāha <hi rend="bold">‘‘khīṇāsavova kathito’’</hi>ti.</p>

<p rend="centre">Dutiyasoceyyasuttavaṇṇanā niṭṭhitā.</p>

<p rend="title">10. Moneyyasuttavaṇṇanā</p>

<p rend="bodytext" n="123"><hi rend="paranum">123</hi><hi rend="dot">.</hi> Dasame munino bhāvā <hi rend="bold">moneyyāni,</hi> yehi dhammehi ubhayahitamunanato muni nāma hoti, te munibhāvakarā moneyyā paṭipadā dhammā eva vuttā. Munino vā etāni <hi rend="bold">moneyyāni,</hi> yathāvuttadhammā eva. Tattha yasmā kāyena akattabbassa akaraṇaṃ, kattabbassa ca karaṇaṃ <pb ed="M" n="2.0208" />, ‘‘atthi imasmiṃ kāye kesā’’tiādinā (dī. ni. 2.377; ma. ni. 1.110; saṃ. ni. 4.127; khu. pā. 3.dvattiṃsākāra) kāyasaṅkhātassa ārammaṇassa jānanaṃ, kāyassa ca samudayato atthaṅgamato assādato ādīnavato nissaraṇato ca yāthāvato parijānanatā, tathā parijānanavasena pana pavatto vipassanāmaggo, tena ca kāye chandarāgassa pajahanaṃ, kāyasaṅkhāraṃ nirodhetvā pattabbasamāpatti vā, sabbe ete kāyamukhena pavattā moneyyappaṭipadā dhammā <hi rend="bold">kāyamoneyyaṃ nāma</hi>. Tasmā tamatthaṃ dassetuṃ ‘‘katamaṃ kāyamoneyyaṃ? Tividhakāyaduccaritassa pahānaṃ kāyamoneyyaṃ, tividhakāyasucaritampi kāyamoneyya’’ntiādinā (mahāni. 14) pāḷi āgatā. Idhāpi teneva pāḷinayena atthaṃ dassento <hi rend="bold">‘‘tividhakāyaduccaritappahānaṃ kāyamoneyyaṃ nāmā’’</hi>tiādimāha.</p>

<p rend="bodytext">Idāni <pb ed="V" n="2.0189" /> ‘‘katamaṃ vacīmoneyyaṃ? Catubbidhavacīduccaritassa pahānaṃ vacīmoneyyaṃ, catubbidhaṃ vacīsucaritaṃ, vācārammaṇe ñāṇaṃ, vācāpariññā, pariññāsahagato maggo, vācāya chandarāgassa pahānaṃ, vacīsaṅkhāranirodho dutiyajjhānasamāpatti vacīmoneyya’’nti imāya pāḷiyā vuttamatthaṃ atidīpento <hi rend="bold">‘‘vacīmoneyyepi eseva nayo’’</hi>tiādimāha. Tattha copanavācañceva saddavācañca ārabbha pavattā paññā <hi rend="bold">vācārammaṇe ñāṇaṃ</hi>. Tassā vācāya samudayādito parijānanaṃ <hi rend="bold">vācāpariññā</hi>.</p>

<p rend="bodytext">‘‘Katamaṃ manomoneyyaṃ? Tividhamanoduccaritassa pahānaṃ manomoneyyaṃ, tividhaṃ manosuccaritaṃ, manārammaṇe ñāṇaṃ, manapariññā, pariññāsahagato maggo, manasmiṃ chandarāgassa pahānaṃ, cittasaṅkhāranirodho saññāvedayitanirodhasamāpatti manomoneyya’’nti imāya pāḷiyā āgatanayena atthaṃ vibhāvento <hi rend="bold">‘‘manomoneyyepi imināva nayena atthaṃ ñatvā’’</hi>tiādimāha. Tattha ca ekāsītividhaṃ lokiyacittaṃ ārabbha pavattañāṇaṃ<hi rend="bold"> manārammaṇe ñāṇaṃ.</hi> Tassa samudayādito parijānanaṃ <hi rend="bold">manapariññā</hi>ti ayaṃ viseso.</p>

<p rend="centre">Moneyyasuttavaṇṇanā niṭṭhitā.</p>

<p rend="centre">Āpāyikavaggavaṇṇanā niṭṭhitā.</p>

<p rend="chapter">(13) 3. Kusināravaggo</p>

<p rend="title">1-2. Kusinārasuttādivaṇṇanā</p>

<p rend="bodytext" n="124-125"><hi rend="paranum">124-125</hi><hi rend="dot">.</hi> Tatiyassa <pb ed="M" n="2.0209" /> paṭhame <hi rend="bold">taṇhāgedhena gathito</hi>ti taṇhābandhanena baddho. <hi rend="bold">Taṇhāmucchanāyā</hi>ti taṇhāya vasena mucchāpattiyā. <hi rend="bold">Mucchito</hi>ti mucchaṃ mohaṃ pamādaṃ āpanno. <hi rend="bold">Ajjhopanno</hi>ti adhiopanno. Taṇhāya adhibhavitvā ajjhotthaṭo gilitvā pariniṭṭhapetvā viya ṭhito. Tenāha <hi rend="bold">‘‘ajjhopannoti taṇhāya gilitvā pariniṭṭhapetvā pavatto’’</hi>ti. <hi rend="bold">Anādīnavadassāvī</hi>ti gathitādibhāvena paribhoge ādīnavamattampi na passati. <hi rend="bold">Nissaraṇapañño</hi>ti ayamattho āhāraparibhogeti tattha payojanaparicchedikā ‘‘yāvadeva imassa kāyassa ṭhitiyā’’tiādinā (ma. ni. 1.23; 2.24; 3.75; saṃ. ni. 4.120; a. ni. 6.58; 8.9) pavattā <pb ed="V" n="2.0190" /> āhārapaṭibaddhachandarāganissaraṇabhūtā paññā assa atthīti nissaraṇapañño. Sesamettha uttānameva. Dutiye natthi vattabbaṃ.</p>

<p rend="centre">Kusinārasuttādivaṇṇanā niṭṭhitā.</p>

<p rend="title">3. Gotamakacetiyasuttavaṇṇanā</p>

<p rend="bodytext" n="126"><hi rend="paranum">126</hi><hi rend="dot">.</hi> Tatiye <hi rend="bold">sambahulā</hi>ti pañcasatamattā. Pañcasatā kira brāhmaṇā tiṇṇaṃ vedānaṃ pāragū aparabhāge bhagavato dhammadesanaṃ sutvā kāmesu ādīnavaṃ nekkhamme ca ānisaṃsaṃ passamānā bhagavato santike pabbajitvā na cirasseva sabbaṃ buddhavacanaṃ uggaṇhitvā pariyattiṃ nissāya mānaṃ uppādesuṃ – ‘‘yaṃ yaṃ bhagavā katheti, taṃ taṃ mayaṃ khippameva jānāma. Bhagavā hi itthiliṅgādīni tīṇi liṅgāni, nāmādīni cattāri padāni, paṭhamādayo satta vibhattiyo muñcitvā na kiñci katheti, evaṃ kathite ca amhākaṃ gaṇṭhipadaṃ nāma natthī’’ti, te bhagavati agāravā hutvā tato paṭṭhāya bhagavato upaṭṭhānampi dhammassavanampi abhiṇhaṃ na gacchanti. Te sandhāya vuttaṃ <hi rend="bold">‘‘sambahulā kira brāhmaṇapabbajitā…pe… dhammassavanaṃ na gacchantī’’</hi>ti. <hi rend="bold">Mukhapaṭiññaṃ gahetvā</hi>ti ‘‘saccaṃ kira tumhe, bhikkhave’’tiādinā tamatthaṃ paṭipucchitvā ‘‘saccaṃ bhagavā’’ti tehi bhikkhūhi vuttaṃ paṭivacanaṃ gahetvā. Tañhi attano mukheneva paṭiññātattā ‘‘mukhapaṭiññā’’ti vuccati.</p>

<p rend="bodytext"><hi rend="bold">Neva</hi><pb ed="M" n="2.0210" /><hi rend="bold">āgataṭṭhānaṃ na gataṭṭhānaṃ addasaṃsu</hi>. Kasmā? Aññāṇato. Te kira tassa suttassa atthaṃ na jāniṃsu. Tesañhi tasmiṃ samaye vicitranayaṃ desanāvilāsayuttampi taṃ suttaṃ ghanaputhulena dussapaṭṭena mukhaṃ baddhaṃ katvā purato ṭhapitamanuññabhojanaṃ viya ahosi. Nanu ca bhagavā attanā desitaṃ dhammaṃ pare ñāpetuṃ kappasatasahassādhikāni cattāri asaṅkheyyāni pāramiyo pūretvā sabbaññutaṃ patto, so kasmā yathā te na jānanti, tathā desetīti? Tesaṃ mānabhañjanatthaṃ. Bhagavā hi ‘‘abhabbā ime imaṃ mānakhilaṃ anupahacca maggaṃ vā phalaṃ vā sacchikātu’’nti tesaṃ sutapariyattiṃ nissāya uppannaṃ aṭṭhuppattiṃ katvā desanākusalo mānabhañjanatthaṃ ‘‘sabbadhammamūlapariyāya’’ntiādinā <hi rend="bold">mūlapariyāyasuttaṃ</hi> (ma. ni. 1.1) abhāsi.</p>

<p rend="bodytext"><hi rend="bold">Sammāsambuddho</hi><pb ed="V" n="2.0191" /><hi rend="bold">‘‘mayhaṃ kathā niyyātī’’ti mukhasampattameva kathetīti cintayiṃsū</hi>ti idaṃ aṅguttarabhāṇakānaṃ vaḷañjanakatantinīhārena vuttaṃ. Majjhimabhāṇakā pana evaṃ vadanti – evaṃ mānabhañjanatthaṃ desitañca pana taṃ suttaṃ sutvā te bhikkhū ‘‘taṃyeva kira pathaviṃ diṭṭhigatiko sañjānāti, sekhopi arahāpi tathāgatopi abhijānāti, ki nāmidaṃ kathaṃ nāmida’’nti cintentā ‘‘pubbe mayaṃ bhagavatā kathitaṃ yaṃkiñci khippameva jānāma, idāni panimassa mūlapariyāyassa antaṃ vā koṭiṃ vā na jānāma na passāma, aho buddhā nāma appameyyā atulā’’ti uddhatadāṭhā viya sappā nimmadā hutvā buddhūpaṭṭhānañca dhammassavanañca sakkaccaṃ agamaṃsu. Tena samayena dhammasabhāyaṃ sannisinnā bhikkhū ‘‘aho buddhānaṃ ānubhāvo, te nāmabrāhmaṇapabbajitā tathā mānamadamattā bhagavatā mūlapariyāyadesanāya nihatamānā katā’’ti kathaṃ samuṭṭhāpesuṃ. Taṃ sutvā bhagavā ‘‘na, bhikkhave, idāneva, pubbepi ahaṃ evaṃ ime mānapaggahitasīse carante nihatamāne akāsi’’nti vatvā atītaṃ āharanto ‘‘bhūtapubbaṃ, bhikkhave, aññataro disāpāmokkho brāhmaṇo bārāṇasiyaṃ paṭivasati tiṇṇaṃ vedānaṃ pāragū sanighaṇṭukeṭubhānaṃ sākkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni mante vāceti. Paṇḍitamāṇavakā bahuñca gaṇhanti lahuñca, suṭṭhu ca upadhārentī’’tiādinā jātakaṃ kathesi.</p>

<p rend="bodytext">Taṃ <pb ed="M" n="2.0211" /> sutvā te bhikkhū ‘‘pubbepi mayaṃ māneneva upahatā’’ti bhiyyosomattāya nihatamānā hutvā attano upakārakammaṭṭhānaparāyaṇā ahesuṃ. Tato bhagavā ekaṃ samayaṃ janapadacārikaṃ caranto vesāliṃ patvā gotamake cetiye viharanto imesaṃ pañcasatānaṃ bhikkhūnaṃ ñāṇaparipākaṃ viditvā idaṃ gotamakasuttaṃ kathesi. Idañca suttaṃ sutvā te pañcasatā bhikkhū tasmiṃyeva āsane saha paṭisambhidāhi arahattaṃ pāpuṇiṃsūti.</p>

<p rend="bodytext"><hi rend="bold">Abhiññāyā</hi>ti kusalādibhedaṃ khandhādibhedañca desetabbaṃ dhammaṃ, veneyyānañca āsayānusayacariyādhimuttiādibhedaṃ, tassa ca nesaṃ desetabbappakāraṃ yāthāvato abhijānitvāti attho. <hi rend="bold">Ime pañcakkhandhā dvādasāyatanānī</hi>tiādi panettha nidassanamattaṃ vuttanti veditabbaṃ. <hi rend="bold">Sappaccaya</hi>nti sakāraṇaṃ, veneyyānaṃ ajjhāsayena vā pucchāya vā aṭṭhuppattiyā vā sanimittaṃ hetūdāharaṇasahitañcāti attho. Rāgādīnaṃ paṭiharaṇaṃ paṭihāriyaṃ, tadeva pāṭihāriyaṃ, saha pāṭihāriyenāti <hi rend="bold">sappāṭihāriyaṃ</hi>. Rāgādippaṭisedhanavaseneva hi satthā dhammaṃ deseti. Tenāha <hi rend="bold">‘‘paccanīkapaṭiharaṇena sappāṭihāriyameva katvā’’</hi>ti. Apare pana ‘‘yathārahaṃ iddhiādesanānusāsanipāṭihāriyasahita’’nti <pb ed="V" n="2.0192" /> vadanti anusāsanipāṭihāriyarahitā desanā natthīti katvā. Sesamettha uttānameva.</p>

<p rend="centre">Gotamakacetiyasuttavaṇṇanā niṭṭhitā.</p>

<p rend="title">4. Bharaṇḍukālāmasuttavaṇṇanā</p>

<p rend="bodytext" n="127"><hi rend="paranum">127</hi><hi rend="dot">.</hi> Catutthe <hi rend="bold">āḷārakālāmakāle</hi>ti āḷārakālāmānaṃ dharamānakāle. <hi rend="bold">Pariñña</hi>nti pahānapariññaṃ. Sā hi samatikkamo, na itarā. Tenāha <hi rend="bold">‘‘pariññā nāma samatikkamo’’</hi>ti. Ettha ca paṭhamo satthā rūpāvacarasamāpattilābhī daṭṭhabbo, dutiyo arūpāvacarasamāpattilābhī, tatiyo sammāsambuddho daṭṭhabbo. Vuttañhetaṃ <hi rend="bold">puggalapaññattiyaṃ</hi> (pu. pa. 130) –</p>

<p rend="indent">‘‘Yvāyaṃ <pb ed="M" n="2.0212" /> satthā kāmānaṃ pariññaṃ paññāpeti, na rūpānaṃ pariññaṃ paññāpeti, na vedanānaṃ pariññaṃ paññāpeti, rūpāvacarasamāpattiyā lābhī satthā tena daṭṭhabbo. Yvāyaṃ satthā kāmānañca pariññaṃ paññāpeti, rūpānañca pariññaṃ paññāpeti, na vedanānaṃ pariññaṃ paññāpeti, arūpāvacarasamāpattiyā lābhī satthā tena daṭṭhabbo. Yvāyaṃ satthā kāmānañca pariññaṃ paññāpeti, rūpānañca pariññaṃ paññāpeti, vedanānañca pariññaṃ paññāpeti, sammāsambuddho satthā tena daṭṭhabbo’’ti.</p>

<p rend="bodytext">Tattha titthiyā samayaṃ jānantā kāmānaṃ pariññaṃ paññāpeyyuṃ paṭhamajjhānaṃ vadamānā. Rūpānaṃ pariññaṃ paññāpeyyuṃ arūparāgaṃ vadamānā. Vedanāpariññaṃ paññāpeyyuṃ asaññārāgaṃ vadamānā. Te pana ‘‘idaṃ nāma paṭhamajjhānaṃ, ayaṃ rūpabhavo, ayaṃ asaññābhavo’’tipi na jānanti. Te paññāpetuṃ asakkontāpi kevalaṃ ‘‘paññāpemā’’ti vadanti. Tathāgato pana kāmānaṃ pariññaṃ anāgāmimaggena paññāpeti, rūpavedanānaṃ arahattamaggena. Evamettha dve janā bāhirakā, eko sammāsambuddhoti imasmiṃ loke tayo satthāro nāma.</p>

<p rend="centre">Bharaṇḍukālāmasuttavaṇṇanā niṭṭhitā.</p>

<p rend="title">5. Hatthakasuttavaṇṇanā</p>

<p rend="bodytext" n="128"><hi rend="paranum">128</hi><hi rend="dot">.</hi> Pañcame <pb ed="V" n="2.0193" /><hi rend="bold">abhikkantā</hi>ti atikkantā, vigatāti atthoti āha <hi rend="bold">‘‘khaye dissatī’’</hi>ti. Teneva hi <hi rend="bold">‘‘nikkhanto paṭhamo yāmo’’</hi>ti anantaraṃ vuttaṃ. <hi rend="bold">Abhikkantataro</hi>ti ativiya kantataro. Tādiso ca sundaro bhaddako nāma hotīti āha <hi rend="bold">‘‘sundare dissatī’’</hi>ti. <hi rend="bold">Ko</hi>ti devanāgayakkhagandhabbādīsu ko katamo? <hi rend="bold">Me</hi>ti mama. <hi rend="bold">Pādānī</hi>ti pāde. <hi rend="bold">Iddhiyā</hi>ti imāya evarūpāya deviddhiyā. <hi rend="bold">Yasasā</hi>ti iminā edisena parivārena paricchedena. <hi rend="bold">Jala</hi>nti vijjotamāno. <hi rend="bold">Abhikkantenā</hi>ti ativiya kantena kamanīyena abhirūpena. <hi rend="bold">Vaṇṇenā</hi>ti chavivaṇṇena sarīravaṇṇanibhāya. <hi rend="bold">Sabbā obhāsayaṃ disā</hi>ti dasa disā pabhāsento, cando viya sūriyo viya ca ekobhāsaṃ ekālokaṃ karontoti gāthāya attho. <hi rend="bold">Abhirūpe</hi>ti uḷārarūpe sampannarūpe. <hi rend="bold">Abbhanumodane</hi>ti sampahaṃsane <pb ed="M" n="2.0213" />. <hi rend="bold">Idha panā</hi>ti ‘‘abhikkantāya rattiyā’’ti etasmiṃ pade. <hi rend="bold">Tenā</hi>ti sundarapariyāyattā. Khaye vā idha abhikkantasaddo daṭṭhabbo, tena ‘‘abhikkantāya parikkhīṇāya rattiyā’’ti vuttaṃ hoti.</p>

<p rend="bodytext"><hi rend="bold">Rūpāyatanādīsū</hi>ti <hi rend="bold">ādi</hi>saddena akkharādīnaṃ saṅgaho daṭṭhabbo. <hi rend="bold">Suvaṇṇavaṇṇo</hi>ti suvaṇṇacchavīti ayamettha atthoti āha <hi rend="bold">‘‘chaviya’’</hi>nti. Tathā hi vuttaṃ ‘‘kañcanasannibhattaco’’ti (ma. ni. 2.399; su. ni. 556). <hi rend="bold">Saññūḷhā</hi>ti sambandhitā, ganthitāti attho. <hi rend="bold">Vaṇṇā</hi>ti guṇavaṇṇāti āha <hi rend="bold">‘‘thutiya’’</hi>nti, thomanāyanti attho. <hi rend="bold">Kulavagge</hi>ti khattiyādikulakoṭṭhāse. Tattha ‘‘accho vippasanno’’tiādinā vaṇṇitabbaṭṭhena <hi rend="bold">vaṇṇo,</hi> chavi. Vaṇṇanaṭṭhena abhitthavaṭṭhena <hi rend="bold">vaṇṇo,</hi> thuti. Aññamaññaṃ asaṅkarato vaṇṇetabbato ṭhapetabbato <hi rend="bold">vaṇṇo,</hi> khattiyādikulavaggo. Vaṇṇīyati ñāpīyati etenāti <hi rend="bold">vaṇṇo,</hi> ñāpakakāraṇaṃ. Vaṇṇanato thūlarassādibhāvena upaṭṭhānato <hi rend="bold">vaṇṇo,</hi> saṇṭhānaṃ. Mahantaṃ khuddakaṃ majjhimanti vaṇṇetabbato pamitabbato <hi rend="bold">vaṇṇo,</hi> pamāṇaṃ. Vaṇṇīyati cakkhunā passīyatīti <hi rend="bold">vaṇṇo,</hi> rūpāyatananti evaṃ tasmiṃ tasmiṃ atthe vaṇṇasaddassa pavatti veditabbā. <hi rend="bold">So</hi>ti vaṇṇasaddo. <hi rend="bold">Chaviyā daṭṭhabbo</hi> rūpāyatane gayhamānassapi chavimukheneva gahetabbato. Chavigatā pana vaṇṇadhātu eva ‘‘suvaṇṇavaṇṇo’’ti ettha vaṇṇaggahaṇena gahitāti apare.</p>

<p rend="bodytext"><hi rend="bold">Kevalaparipuṇṇa</hi>nti ekadesampi asesetvā niravasesatova paripuṇṇanti ayamettha atthoti āha <hi rend="bold">‘‘anavasesatā attho’’</hi>ti. <hi rend="bold">Kevalakappā</hi>ti <hi rend="bold">kappa</hi>-saddo nipāto padapūraṇamattaṃ, ‘‘kevalaṃ’’icceva attho. Kevalasaddo ca bahulavācīti āha <hi rend="bold">‘‘yebhuyyatā attho’’</hi>ti. Keci pana <pb ed="V" n="2.0194" /> ‘‘īsakaṃ asamattaṃ kevalaṃ kevalakappa’’nti vadanti. Anavasesattho ettha kevalasaddo siyā, anatthantarena pana kappasaddena padavaḍḍhanaṃ kataṃ ‘‘kevalā eva kevalakappā’’ti. Tathā vā kappanīyattā paññapetabbattā kevalakappā. <hi rend="bold">Abyāmissatā</hi> vijātiyena asaṅkaro suddhatā. <hi rend="bold">Anatirekatā</hi> taṃparamatā visesābhāvo. <hi rend="bold">Kevalakappa</hi>nti kevalaṃ <pb ed="M" n="2.0214" /> daḷhaṃ katvāti attho. Kevalaṃ vuccati nibbānaṃ sabbasaṅkhatavivittattā, taṃ etassa adhigataṃ atthīti <hi rend="bold">kevalī,</hi> sacchikatanirodho khīṇāsavo.</p>

<p rend="bodytext"><hi rend="bold">Kappa</hi>-saddo panāyaṃ saupasaggo anupasaggo cāti adhippāyena okappaniyapade labbhamānaṃ okappasaddamattaṃ nidasseti, aññathā kappasaddassa atthuddhāre okappaniyapadaṃ anidassanameva siyā. <hi rend="bold">Samaṇakappehī</hi>ti vinayasiddhehi samaṇavohārehi. <hi rend="bold">Niccakappa</hi>nti niccakālaṃ. <hi rend="bold">Paññattī</hi>ti nāmaṃ. Nāmañhetaṃ tassa āyasmato, yadidaṃ kappoti. <hi rend="bold">Kappitakesamassū</hi>ti kattariyā cheditakesamassu. <hi rend="bold">Dvaṅgulakappo</hi>ti majjhanhikavelāya vītikkantāya dvaṅgulatāvikappo. <hi rend="bold">Leso</hi>ti apadeso. Anavasesaṃ pharituṃ samatthassa obhāsassa kenaci kāraṇena ekadesapharaṇampi siyā, ayaṃ pana sabbasseva pharatīti dassetuṃ samantattho kappasaddo gahitoti āha <hi rend="bold">‘‘anavasesaṃ samantato’’</hi>ti.</p>

<p rend="bodytext"><hi rend="bold">Ābhāya pharitvā</hi>ti vatthamālālaṅkārasarīrasamuṭṭhitāya ābhāya pharitvā. Devatānañhi sarīrobhāsaṃ dvādasayojanamattaṃ ṭhānaṃ. Tato bhiyyopi pharitvā tiṭṭhati, tathā vatthābharaṇādisamuṭṭhitā pabhā.</p>

<p rend="centre">Hatthakasuttavaṇṇanā niṭṭhitā.</p>

<p rend="title">6. Kaṭuviyasuttavaṇṇanā</p>

<p rend="bodytext" n="129"><hi rend="paranum">129</hi><hi rend="dot">.</hi> Chaṭṭhe gāvīnaṃ kayavikkayavasena yogo etthāti goyogo, kayavikkayaṃ karonto gāvīhi yujjanti etthāti vā goyogo, gāvīnaṃ vikkayaṭṭhānaṃ. Tattha jāto pilakkharukkho <hi rend="bold">goyogapilakkho,</hi> tasmiṃ. Samīpatthe cetaṃ bhummavacanaṃ. Tenāha <hi rend="bold">‘‘gāvīnaṃ vikkayaṭṭhāne uṭṭhitapilakkhassa santike’’</hi>ti. Ritto assādo etassāti <hi rend="bold">rittassādo</hi>. Tenāha <hi rend="bold">‘‘jhānasukhābhāvena rittassāda’’</hi>nti. Sesamettha uttānameva.</p>

<p rend="centre">Kaṭuviyasuttavaṇṇanā niṭṭhitā.</p>

<p rend="title">8. Dutiyaanuruddhasuttavaṇṇanā</p>

<p rend="bodytext" n="131"><hi rend="paranum">131</hi><hi rend="dot">.</hi> Aṭṭhame <pb ed="M" n="2.0215" /><pb ed="V" n="2.0195" /><hi rend="bold">idaṃ te mānasmi</hi>nti ettha <hi rend="bold">mānasmi</hi>nti paccatte bhummavacanaṃ. <hi rend="bold">Ida</hi>nti ca liṅgavipallāsena napuṃsakaniddeso katoti āha <hi rend="bold">‘‘ayaṃ te navavidhena vaḍḍhitamāno’’</hi>ti. Sesesupi eseva nayo.</p>

<p rend="centre">Dutiyaanuruddhasuttavaṇṇanā niṭṭhitā.</p>

<p rend="title">9. Paṭicchannasuttavaṇṇanā</p>

<p rend="bodytext" n="132"><hi rend="paranum">132</hi><hi rend="dot">.</hi> Navame <hi rend="bold">asādhāraṇasikkhāpada</hi>nti bhikkhunīnaṃ asādhāraṇaṃ bhikkhūnaṃyeva paññattasikkhāpadaṃ <hi rend="bold">sādhāraṇasikkhāpada</hi>nti bhikkhūnaṃ bhikkhunīnañca sādhāraṇaṃ ubhatopaññattisikkhāpadaṃ.</p>

<p rend="centre">Paṭicchannasuttavaṇṇanā niṭṭhitā.</p>

<p rend="title">10. Lekhasuttavaṇṇanā</p>

<p rend="bodytext" n="133"><hi rend="paranum">133</hi><hi rend="dot">.</hi> Dasame <hi rend="bold">thiraṭṭhānato</hi>ti thiraṭṭhānatova. Pāsāṇe lekhasadisā parāparādhanibbattā kodhalekhā yassa so pāsāṇalekhūpamasamannāgato <hi rend="bold">pāsāṇalekhūpamo</hi>ti vutto. Evaṃ itarepi. <hi rend="bold">Anusetī</hi>ti appahīnatāya anuseti. <hi rend="bold">Na khippaṃ lujjatī</hi>ti na antarā nassati kammaṭṭhāneneva nassanato. <hi rend="bold">Evameva</hi>nti evaṃ tassapi puggalassa kodho na antarā punadivase vā aparadivase vā niṭṭhāti, addhaniyo pana hoti, maraṇeneva niṭṭhātīti attho. <hi rend="bold">Kakkhaḷenā</hi>ti atikakkhaḷena dhammacchedakena thaddhavacanena. <hi rend="bold">Saṃsandatī</hi>ti ekībhavati. <hi rend="bold">Sammodatī</hi>ti nirantaro hotīti evamettha attho daṭṭhabbo.</p>

<p rend="bodytext">Atha vā <hi rend="bold">sandhiyatī</hi>ti ṭhānagamanādīsu kāyakiriyāsu kāyena samodhānaṃ gacchati, tilataṇḍulā viya missībhāvaṃ upetīti attho. <hi rend="bold">Saṃsandatī</hi>ti cittakiriyāsu cittena samodhānaṃ gacchati, khīrodakaṃ viya ekībhāvaṃ upetīti attho. <hi rend="bold">Sammodatī</hi>ti uddesaparipucchādīsu vacīkiriyāsu <pb ed="M" n="2.0216" /> vācāya samodhānaṃ gacchati, vippavāsāgatopi piyasahāyako viya piyatarabhāvaṃ upetīti <pb ed="V" n="2.0196" /> attho. Apica kiccakaraṇīyesu tehi saddhiṃ ādītova ekakiriyābhāvaṃ upagacchanto <hi rend="bold">sandhiyati,</hi> yāva majjhā pavattanto <hi rend="bold">saṃsandati,</hi> yāva pariyosānā anivattanto <hi rend="bold">sammodatī</hi>ti veditabbo.</p>

<p rend="centre">Lekhasuttavaṇṇanā niṭṭhitā.</p>

<p rend="centre">Kusināravaggavaṇṇanā niṭṭhitā.</p>

<p rend="chapter">(14) 4. Yodhājīvavaggo</p>

<p rend="title">1. Yodhājīvasuttavaṇṇanā</p>

<p rend="bodytext" n="134"><hi rend="paranum">134</hi><hi rend="dot">.</hi> Catutthassa paṭhame yujjhanaṃ yodho, so ājīvo etassāti <hi rend="bold">yodhājīvo</hi>. Yuddhamupajīvatīti vā etasmiṃ atthe <hi rend="bold">yodhājīvo</hi>ti niruttinayena padasiddhi veditabbā. Tenāha <hi rend="bold">‘‘yuddhaṃ upajīvatīti yodhājīvo’’</hi>ti. <hi rend="bold">Saha…pe… passatī</hi>ti pubbabhāge vipassanāpaññāya sammasanavasena, maggakkhaṇe abhisamayavasena attapaccakkhena ñāṇena passati.</p>

<p rend="centre">Yodhājīvasuttavaṇṇanā niṭṭhitā.</p>

<p rend="title">2. Parisāsuttavaṇṇanā</p>

<p rend="bodytext" n="135"><hi rend="paranum">135</hi><hi rend="dot">.</hi> Dutiye <hi rend="bold">appaṭipucchitvā vinītā</hi>ti ‘‘taṃ kiṃ maññatha, bhikkhave, rūpaṃ niccaṃ vā aniccaṃ vā’’tiādinā appaṭipucchitvā kevalaṃ dhammadesanāvaseneva vinītaparisā. <hi rend="bold">Dubbinītaparisā</hi>ti dukkhena vinītaparisā. <hi rend="bold">Pucchitvā vinītā</hi>ti ‘‘taṃ kiṃ maññatha, bhikkhave’’tiādinā pucchitvā anumatiggahaṇavasena vinītā. <hi rend="bold">Suvinītaparisā</hi>ti sukhena vinītaparisā. Anumatiggahaṇavasena vinayanañhi na dukkaraṃ hoti.</p>

<p rend="centre">Parisāsuttavaṇṇanā niṭṭhitā.</p>

<p rend="title">4. Uppādāsuttavaṇṇanā</p>

<p rend="bodytext" n="137"><hi rend="paranum">137</hi><hi rend="dot">.</hi> Catutthe <pb ed="M" n="2.0217" /><pb ed="V" n="2.0197" /><hi rend="bold">uppādā vā tathāgatāna</hi>nti tathāgatānaṃ uppādepi veneyyapuggalānaṃ maggaphaluppatti viya saṅkhārānaṃ aniccādisabhāvo na tathāgatuppādāyatto, atha kho tathāgatānaṃ uppādepi anuppādepi hotimevāti vuttaṃ hoti. <hi rend="bold">Ṭhitāva sā dhātū</hi>ti ṭhito eva so aniccasabhāvo byabhicārābhāvato na kadāci saṅkhārā aniccā na hoti. Kāmaṃ asaṅkhatā viya dhātu na nicco so sabhāvo, tathāpi sabbakālikoyevāti adhippāyo.</p>

<p rend="bodytext">Aparo nayo – <hi rend="bold">ṭhitāva sā dhātū</hi>ti ‘‘sabbe saṅkhārā aniccā’’ti esā dhātu esa sabhāvo tathāgatānaṃ uppādato pubbe uddhañca appaṭivijjhiyamāno na tathāgatehi uppādito, atha kho sabbakālaṃ sabbe saṅkhārā aniccā, ṭhitāva sā dhātu, kevalaṃ pana sayambhuñāṇena abhisambujjhanato ‘‘ayaṃ dhammo tathāgatena abhisambuddho’’ti pavedanato ca tathāgato dhammassāmīti vuccati apubbassa tassa uppādanato. Tena vuttaṃ <hi rend="bold">‘‘ṭhitāva sā dhātū’’</hi>ti.</p>

<p rend="bodytext"><hi rend="bold">Abhisambujjhatī</hi>ti ñāṇena abhisambujjhati. <hi rend="bold">Abhisametī</hi>ti ñāṇena abhisamāgacchati. <hi rend="bold">Ācikkhatī</hi>ti katheti. <hi rend="bold">Desetī</hi>ti dasseti. <hi rend="bold">Paññāpetī</hi>ti jānāpeti. <hi rend="bold">Paṭṭhapetī</hi>ti ñāṇamukhe ṭhapeti. <hi rend="bold">Vivaratī</hi>ti vivaritvā dasseti. <hi rend="bold">Vibhajatī</hi>ti vibhāgato dasseti. <hi rend="bold">Uttānīkarotī</hi>ti pākaṭaṃ karoti.</p>

<p rend="bodytext">Atha vā <hi rend="bold">abhisambujjhatī</hi>ti paccakkhakaraṇena abhimukhaṃ bujjhati, yāthāvato paṭivijjhati. Tato eva <hi rend="bold">abhisameti</hi> abhimukhaṃ samāgacchati. Ādito kathento <hi rend="bold">ācikkhati,</hi> uddisatīti attho. Tameva uddesaṃ pariyosāpento <hi rend="bold">deseti</hi>. Yathāuddiṭṭhamatthaṃ nidassanavasena pakārehi ñāpento <hi rend="bold">paññāpeti</hi>. Pakārehi etamatthaṃ patiṭṭhapento <hi rend="bold">paṭṭhapeti</hi>. Yathāuddiṭṭhaṃ paṭinidassanavasena <hi rend="bold">vivarati vibhajati</hi>. Vivaṭaṃ vibhattañca atthaṃ hetūdāharaṇadassanehi pākaṭaṃ karonto <hi rend="bold">uttānīkaroti</hi>.</p>

<p rend="centre">Uppādāsuttavaṇṇanā niṭṭhitā.</p>

<p rend="title">5-10. Kesakambalasuttādivaṇṇanā</p>

<p rend="bodytext" n="138-143"><hi rend="paranum">138-143</hi><hi rend="dot">.</hi> Pañcame <pb ed="M" n="2.0218" /><pb ed="V" n="2.0198" /><hi rend="bold">tantāvutānaṃ vatthāna</hi>nti idaṃ ‘‘yāni kānicī’’ti iminā samānādhikaraṇanti āha <hi rend="bold">‘‘paccatte sāmivacana’’</hi>nti. <hi rend="bold">Vāyitāna</hi>nti vītānaṃ. <hi rend="bold">Lāmako</hi>ti nihīno, <hi rend="bold">makkhali moghapuriso</hi>ti ettha <hi rend="bold">makkhalī</hi>ti tassa nāmaṃ. Taṃ kira sakaddamāya bhūmiyā telaghaṭaṃ gahetvā gacchantaṃ, ‘‘tāta, mā khalī’’ti sāmiko āha. So pamādena khalitvā patitvā sāmikassa bhayena palāyituṃ āraddho. Sāmiko upadhāvitvā naṃ dussakaṇṇe aggahesi, sāṭakaṃ chaḍḍetvā acelako hutvā palāyi. So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi. Manussā taṃ disvā ‘‘ayaṃ samaṇo arahā appiccho, natthi iminā sadiso’’ti pūvabhattādīni gahetvā upasaṅkamanti. So ‘‘mayhaṃ sāṭakaṃ anivatthabhāvena idaṃ uppanna’’nti tato paṭṭhāya sāṭakaṃ labhitvāpi na nivāsesi, tadeva ca pabbajjaṃ aggahesi. Tassa santike aññepi aññepīti pañcasatā manussā pabbajiṃsu. Taṃ sandhāyāha ‘‘makkhali moghapuriso’’ti. Chaṭṭhādīni uttānatthāni eva.</p>

<p rend="centre">Kesakambalasuttādivaṇṇanā niṭṭhitā.</p>

<p rend="title">11-13. Paṭhamamoranivāpasuttādivaṇṇanā</p>

<p rend="bodytext" n="144-146"><hi rend="paranum">144-146</hi><hi rend="dot">.</hi> Ekādasame akuppadhammatāya khayavayasaṅkhātaṃ antaṃ atītāti accantā, evaṃ aparihāyanasabhāvattā accantā niṭṭhā assāti <hi rend="bold">accantaniṭṭho</hi>. Tenāha <hi rend="bold">‘‘antaṃ atikkantaniṭṭho’’</hi>tiādi. Na hi paṭividdhassa lokuttaradhammassa dassanaṃ kuppanaṃ nāma atthi. <hi rend="bold">Dhuvaniṭṭho</hi>ti satataniṭṭho. Accantameva catūhi yogehi khemo etassa atthīti <hi rend="bold">accantayogakkhemī,</hi> niccayogakkhemīti attho. Maggabrahmacariyassa vusitattā tassa avihāyanasabhāvattā accantaṃ brahmacārīti <hi rend="bold">accantabrahmacārī,</hi> niccabrahmacārīti attho. <hi rend="bold">Pariyosāna</hi>nti brahmacariyapariyosānaṃ vaṭṭadukkhapariyosānañca <pb ed="M" n="2.0219" />. Accantaṃ pariyosānamassāti <hi rend="bold">accantapariyosāno</hi>. Dvādasamaterasamāni uttānatthāneva.</p>

<p rend="centre">Paṭhamamoranivāpasuttādivaṇṇanā niṭṭhitā.</p>

<p rend="centre">Yodhājīvavaggavaṇṇanā niṭṭhitā.</p>

<p rend="bodytext" n="147-156"><hi rend="paranum">147-156</hi><hi rend="dot">.</hi> Maṅgalavaggo <pb ed="V" n="2.0199" /> uttānatthoyeva.</p>

<p rend="centre">Tatiyapaṇṇāsakaṃ niṭṭhitaṃ.</p>

<p rend="chapter">(16) 6. Acelakavaggavaṇṇanā</p>

<p rend="bodytext" n="157-163"><hi rend="paranum">157-163</hi><hi rend="dot">.</hi> Ito paresu pana suttapadesu <hi rend="bold">‘‘gāḷhā’’</hi>ti vuttamatthaṃ vivaranto <hi rend="bold">‘‘kakkhaḷā’’</hi>ti āha. Kakkhaḷacāro cassā na lūkhasabhāvo. Atha kho taṇhāvasena thiraggahaṇanti āha <hi rend="bold">‘‘lobhavasena thiraggahaṇā’’</hi>ti. <hi rend="bold">Agāḷhā paṭipadā</hi>ti vā kāmānaṃ ogāhanaṃ paṭipatti, kāmasukhānuyogoti attho. <hi rend="bold">Nijjhāmā paṭipadā</hi>ti kāyassa nijjhāpanavasena khepanavasena pavattā paṭipatti, attakilamathānuyogoti attho. <hi rend="bold">Niccelo</hi>ti nissaṭṭhacelo sabbena sabbaṃ paṭikkhittacelo. Naggiyavatasamādānena <hi rend="bold">naggo. Ṭhitakova uccāraṃ karotī</hi>tiādi nidassanamattaṃ vamitvā mukhavikkhālanādiācārassapi tena vissaṭṭhattā. <hi rend="bold">Jivhāya hatthaṃ apalekhati</hi> avalekhati udakena adhovanato. Dutiyavikappepi eseva nayo. ‘‘Ehi, bhadante’’ti vutte upagamanasaṅkhāto vidhi ehibhadanto, taṃ caratīti ehibhadantiko, tappaṭikkhepena <hi rend="bold">na ehibhadantiko. Na karoti</hi> ‘‘samaṇena nāma parassa vacanakarena na bhavitabba’’nti adhippāyena.</p>

<p rend="bodytext"><hi rend="bold">Puretara</hi>nti taṃ ṭhānaṃ attano upagamanato puretaraṃ. Taṃ kira so ‘‘bhikkhunā nāma yadicchakā eva bhikkhā gahetabbā’’ti adhippāyena na gaṇhāti. <hi rend="bold">Uddissa kataṃ</hi> mama nimittabhāvena bahū khuddakā pāṇā saṅghātaṃ āpāditāti na gaṇhāti. <hi rend="bold">Nimantanaṃ na sādiyati</hi> evaṃ tesaṃ vacanaṃ kataṃ bhavissatīti. Kumbhi ādīsupi so sattasaññīti āha <hi rend="bold">‘‘kumbhi-kaḷopiyo’’</hi>tiādi. <hi rend="bold">Kabaḷantarāyo hotī</hi>ti uṭṭhitassa dvinnampi kabaḷantarāyo hoti. Gāmasabhāgādivasena saṅgamma kittenti etissāti <hi rend="bold">saṅkitti,</hi> yathāsaṃhatataṇḍulādisañcayo. <hi rend="bold">Mānusakānī</hi>ti veyyāvaccakarā manussā.</p>

<p rend="bodytext"><hi rend="bold">Surāpānamevā</hi>ti <pb ed="M" n="2.0220" /><pb ed="V" n="2.0200" /> majjalakkhaṇappattāya surāya pānameva. Surāgahaṇenevettha merayampi saṅgahitaṃ. Ekāgārameva uñchatīti <hi rend="bold">ekāgāriko</hi>. Ekālopeneva vattatīti <hi rend="bold">ekālopiko</hi>. Dīyati etāyāti <hi rend="bold">datti,</hi> dvattiālopamattaggāhi khuddakaṃ bhikkhādānabhājanaṃ. Tenāha <hi rend="bold">‘‘khuddakapātī’’</hi>ti. Abhuñjanavasena eko aho etassa atthīti ekāhiko, āhāro, taṃ <hi rend="bold">ekāhikaṃ</hi>. So pana atthato ekadivasaṃ laṅghako hotīti āha <hi rend="bold">‘‘ekādivasantarika’’</hi>nti. <hi rend="bold">Dvāhika</hi>ntiādīsupi eseva nayo. Ekāhaṃ abhuñjitvā ekāhaṃ bhuñjanaṃ <hi rend="bold">ekāhavāro,</hi> taṃ ekāhikameva atthato. Dvīhaṃ abhuñjitvā dvīhaṃ bhuñjanaṃ <hi rend="bold">dvīhavāro</hi>. Sesapadadvayepi eseva nayo. Ukkaṭṭho pana pariyāyabhattabhojaniko dvīhaṃ abhuñjitvā ekāhameva bhuñjati. Sesadvayepi eseva nayo.</p>

<p rend="bodytext">Micchāvāyāmavaseneva ukkuṭikavatānuyogoti āha <hi rend="bold">‘‘ukkuṭikavīriyamanuyutto’’</hi>ti. <hi rend="bold">Attakilamathānuyoga</hi>nti attano kilamathānuyogaṃ, sarīradukkhakāraṇanti attho. Sarīrapariyāyo hi idha attasaddo ‘‘attantapo’’tiādīsu (ma. ni. 2.413) viya. <hi rend="bold">Dve ante</hi>ti ubho koṭiyo, ubho lāmakapaṭipattiyoti attho. Lāmakampi hi antoti vuccati ‘‘antamidaṃ, bhikkhave, jīvikānaṃ (saṃ. ni. 3.80; itivu. 61), koṭṭhako anto’’ti evamādīsu. Majjhimapaṭipadāya uppathabhāvena amanīyā gantabbā ñātabbāti <hi rend="bold">antā</hi>. Tato eva lāmakā.</p>

<p rend="centre">Acelakavaggavaṇṇanā niṭṭhitā.</p>

<p rend="chapter">Peyyālavaggavaṇṇanā</p>

<p rend="bodytext" n="164-184"><hi rend="paranum">164-184</hi><hi rend="dot">.</hi><hi rend="bold">Samanuñño</hi>ti sammadeva katānuñño. Tenāha <hi rend="bold">‘‘samānajjhāsayo’’</hi>ti. Sesamettha uttānameva.</p>

<p rend="centre">Iti manorathapūraṇiyā aṅguttaranikāya-aṭṭhakathāya</p>

<p rend="centre">Tikanipātavaṇṇanāya anuttānatthadīpanā samattā.</p>
</body>
<back></back>
</text>
</TEI.2>
