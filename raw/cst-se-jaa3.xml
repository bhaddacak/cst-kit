<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Khuddakanikāye</p>

<p rend="book">Jātaka-aṭṭhakathā</p>

<p rend="strong">(Pañcamo bhāgo)</p>

<p rend="chapter">16. Tiṃsanipāto</p>

<p rend="title">(511) 1. Kiṃchandajātakavaṇṇanā</p>

<p rend="bodytext"><hi rend="bold">Kiṃchando</hi><pb ed="V" n="5.0001" /><pb ed="P" n="5.0001" /><pb ed="M" n="5.0001" /><hi rend="bold">kimadhippāyo</hi>ti idaṃ satthā jetavane viharanto uposathakammaṃ ārabbha kathesi. Ekadivasañhi satthā bahū upāsake ca upāsikāyo ca uposathike dhammassavanatthāya āgantvā dhammasabhāyaṃ nisinne ‘‘uposathikāttha upāsakā’’ti pucchitvā ‘‘āma, bhante’’ti vutte ‘‘sādhu vo <pb ed="V" n="5.0002" /> kataṃ uposathaṃ karontehi, porāṇakā upaḍḍhūposathakammassa nissandena mahantaṃ yasaṃ paṭilabhiṃsū’’ti vatvā tehi yācito atītaṃ āhari.</p>

<p rend="bodytext">Atīte bārāṇasiyaṃ brahmadatto dhammena rajjaṃ kārento saddho ahosi dānasīlauposathakammesu appamatto. So sesepi amaccādayo dānādīsu samādapesi. Purohito panassa parapiṭṭhimaṃsiko lañjakhādako kūṭavinicchayiko ahosi. Rājā uposathadivase amaccādayo pakkosāpetvā ‘‘uposathikā hothā’’ti āha. Purohito uposathaṃ na samādiyi. Atha naṃ divā lañjaṃ gahetvā kūṭaḍḍaṃ katvā upaṭṭhānaṃ āgataṃ rājā ‘‘tumhe uposathikā’’ti amacce pucchanto ‘‘tvampi ācariya uposathiko’’ti pucchi. So ‘‘āmā’’ti musāvādaṃ <pb ed="M" n="5.0002" /> katvā pāsādā otari. Atha naṃ eko amacco ‘‘nanu tumhe na uposathikā’’ti codesi. So āha – ‘‘ahaṃ velāyameva bhuñjiṃ, gehaṃ pana gantvā mukhaṃ vikkhāletvā uposathaṃ adhiṭṭhāya sāyaṃ <pb ed="P" n="5.0002" /> na bhuñjissāmi, rattiṃ sīlaṃ rakkhissāmi, evaṃ me upaḍḍhūposathakammaṃ bhavissatī’’ti? ‘‘Sādhu, ācariyā’’ti. So gehaṃ gantvā tathā akāsi. Punekadivasaṃ tasmiṃ vinicchaye nisinne aññatarā sīlavatī itthī aḍḍaṃ karontī gharaṃ gantuṃ alabhamānā ‘‘uposathakammaṃ nātikkamissāmī’’ti upakaṭṭhe kāle mukhaṃ vikkhāletuṃ ārabhi. Tasmiṃ khaṇe brāhmaṇassa supakkānaṃ ambaphalānaṃ ambapiṇḍi āhariyittha. So tassā uposathikabhāvaṃ ñatvā ‘‘imāni khāditvā uposathikā hohī’’ti adāsi. Sā tathā akāsi. Ettakaṃ brāhmaṇassa kammaṃ.</p>

<p rend="bodytext">So aparabhāge kālaṃ katvā himavantapadese kosikigaṅgāya tīre tiyojanike ambavane ramaṇīye bhūmibhāge sobhaggappatte kanakavimāne alaṅkatasirisayane suttappabuddho viya nibbatti alaṅkatapaṭiyatto uttamarūpadharo soḷasasahassadevakaññāparivāro. So rattiññeva taṃ sirisampattiṃ anubhoti. Vemānikapetabhāvena hissa kammasarikkhako vipāko ahosi, tasmā aruṇe uggacchante ambavanaṃ pavisati, paviṭṭhakkhaṇeyevassa dibbattabhāvo antaradhāyati, asītihatthatālakkhandhappamāṇo attabhāvo nibbattati, sakalasarīraṃ jhāyati, supupphitakiṃsuko viya hoti. Dvīsu hatthesu ekekāva aṅguli, tattha mahākuddālappamāṇā nakhā honti. Tehi nakhehi attano piṭṭhimaṃsaṃ phāletvā uppāṭetvā khādanto vedanāppatto mahāravaṃ ravanto dukkhaṃ anubhoti. Sūriye atthaṅgate taṃ sarīraṃ antaradhāyati, dibbasarīraṃ nibbattati, alaṅkatapaṭiyattā dibbanāṭakitthiyo nānātūriyāni gahetvā parivārenti. So mahāsampattiṃ anubhavanto ramaṇīye ambavane dibbapāsādaṃ abhiruhati. Iti so uposathikāya itthiyā ambaphaladānassa nissandena tiyojanikaṃ ambavanaṃ paṭilabhati <pb ed="V" n="5.0003" />, lañjaṃ gahetvā kūṭaḍḍakaraṇanissandena pana piṭṭhimaṃsaṃ uppāṭetvā <pb ed="P" n="5.0003" /> khādati, upaḍḍhūposathassa nissandena rattiṃ sampattiṃ anubhoti, soḷasasahassanāṭakitthīhi parivuto paricāresi.</p>

<p rend="bodytext">Tasmiṃ <pb ed="M" n="5.0003" /> kāle bārāṇasirājā kāmesu dosaṃ disvā isipabbajjaṃ pabbajitvā adhogaṅgāya ramaṇīye bhūmipadese paṇṇasālaṃ kāretvā uñchācariyāya yāpento vihāsi. Athekadivasaṃ tamhā ambavanā mahāghaṭappamāṇaṃ ambapakkaṃ gaṅgāya patitvā sotena vuyhamānaṃ tassa tāpasassa paribhogatitthābhimukhaṃ agamāsi. So mukhaṃ dhovanto taṃ majjhe nadiyā āgacchantaṃ disvā udakaṃ taranto gantvā ādāya assamapadaṃ āharitvā agyāgāre ṭhapetvā satthakena phāletvā yāpanamattaṃ khāditvā sesaṃ kadalipaṇṇehi paṭicchādetvā punappunaṃ divase divase yāva parikkhayā khādi. Tasmiṃ pana khīṇe aññaṃ phalāphalaṃ khādituṃ nāsakkhi, rasataṇhāya bajjhitvā ‘‘tameva ambapakkaṃ khādissāmī’’ti nadītīraṃ gantvā nadiṃ olokento ‘‘ambaṃ alabhitvā na uṭṭhahissāmī’’ti sanniṭṭhānaṃ katvā nisīdi. So tattha nirāhāro ekampi divasaṃ, dvepi, tīṇi, catu, pañca, cha divasāni vātātapena parisussanto ambaṃ olokento nisīdi. Atha sattame divase nadīdevatā āvajjamānā taṃ kāraṇaṃ ñatvā ‘‘ayaṃ tāpaso taṇhāvasiko hutvā sattāhaṃ nirāhāro gaṅgaṃ olokento nisīdi, imassa ambapakkaṃ adātuṃ na yuttaṃ, alabhanto marissati, dassāmi tassā’’ti āgantvā gaṅgāya upari ākāse ṭhatvā tena saddhiṃ sallapantī paṭhamaṃ gāthamāha –</p>

<p rend="hangnum" n="16:1"><hi rend="paranum">16:1</hi><hi rend="dot">.</hi></p>

<p rend="gatha1"> ‘‘Kiṃchando kimadhippāyo, eko sammasi ghammani;</p>

<p rend="gathalast">Kiṃpatthayāno kiṃ esaṃ, kena atthena brāhmaṇā’’ti.</p>

<p rend="bodytext">Tattha <hi rend="bold">chando</hi>ti ajjhāsayo. <hi rend="bold">Adhippāyo</hi>ti cittaṃ. <hi rend="bold">Sammasī</hi>ti acchasi. <hi rend="bold">Ghammanī</hi>ti gimhe. <hi rend="bold">Esa</hi>nti esanto. <hi rend="bold">Brāhmaṇā</hi>ti pabbajitattā tāpasaṃ ālapati. Idaṃ vuttaṃ hoti – brāhmaṇa, tvaṃ kiṃ adhippāyo kiṃ cintento kiṃ patthento kiṃ gavesanto kenatthena imasmiṃ gaṅgātīre gaṅgaṃ olokento nisinnoti.</p>

<p rend="bodytext">Taṃ <pb ed="P" n="5.0004" /> sutvā tāpaso nava gāthā abhāsi –</p>

<p rend="hangnum" n="16:2"><hi rend="paranum">16:2</hi><hi rend="dot">.</hi></p>

<p rend="gatha1"> ‘‘Yathā mahā vāridharo, kumbho supariṇāhavā;</p>

<p rend="gathalast">Tathūpamaṃ ambapakkaṃ, vaṇṇagandharasuttamaṃ.</p>

<p rend="hangnum" n="16:3"><hi rend="paranum">16:3</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="5.0004" /><pb ed="M" n="5.0004" /> vuyhamānaṃ sotena, disvānāmalamajjhime;</p>

<p rend="gathalast">Pāṇībhi naṃ gahetvāna, agyāyatanamāhariṃ.</p>

<p rend="hangnum" n="16:4"><hi rend="paranum">16:4</hi><hi rend="dot">.</hi></p>

<p rend="gatha1"> ‘‘Tato kadalipattesu, nikkhipitvā sayaṃ ahaṃ;</p>

<p rend="gathalast">Satthena naṃ vikappetvā, khuppipāsaṃ ahāsi me.</p>

<p rend="hangnum" n="16:5"><hi rend="paranum">16:5</hi><hi rend="dot">.</hi></p>

<p rend="gatha1"> ‘‘Sohaṃ apetadaratho, byantībhūto dukhakkhamo;</p>

<p rend="gathalast">Assādaṃ nādhigacchāmi, phalesvaññesu kesuci.</p>

<p rend="hangnum" n="16:6"><hi rend="paranum">16:6</hi><hi rend="dot">.</hi></p>

<p rend="gatha1"> ‘‘Sosetvā nūna maraṇaṃ, taṃ mamaṃ āvahissati;</p>

<p rend="gatha2">Ambaṃ yassa phalaṃ sādu, madhuraggaṃ manoramaṃ;</p>

<p rend="gathalast">Yamuddhariṃ vuyhamānaṃ, udadhismā mahaṇṇave.</p>

<p rend="hangnum" n="16:7"><hi rend="paranum">16:7</hi><hi rend="dot">.</hi></p>

<p rend="gatha1"> ‘‘Akkhātaṃ te mayā sabbaṃ, yasmā upavasāmahaṃ;</p>

<p rend="gathalast">Rammaṃ pati nisinnosmi, puthulomāyutā puthu.</p>

<p rend="hangnum" n="16:8"><hi rend="paranum">16:8</hi><hi rend="dot">.</hi></p>

<p rend="gatha1"> ‘‘Tvañca kho meva akkhāhi, attānamapalāyini;</p>

<p rend="gathalast">Kā vā tvamasi kalyāṇi, kissa vā tvaṃ sumajjhime.</p>

<p rend="hangnum" n="16:9"><hi rend="paranum">16:9</hi><hi rend="dot">.</hi></p>

<p rend="gatha1"> ‘‘Ruppapaṭṭapalimaṭṭhīva, byagghīva girisānujā;</p>

<p rend="gathalast">Yā santi nāriyo devesu, devānaṃ paricārikā.</p>

<p rend="hangnum" n="16:10"><hi rend="paranum">16:10</hi><hi rend="dot">.</hi></p>

<p rend="gatha1"> ‘‘Yā ca manussalokasmiṃ, rūpenānvāgatitthiyo;</p>

<p rend="gatha2">Rūpena te sadisī natthi, devesu gandhabbamanussaloke;</p>

<p rend="gathalast">Puṭṭhāsi me cārupubbaṅgi, brūhi nāmañca bandhave’’ti.</p>

<p rend="bodytext">Tattha <hi rend="bold">vāridharo kumbho</hi>ti udakaghaṭo. <hi rend="bold">Supariṇāhavā</hi>ti susaṇṭhāno. <hi rend="bold">Vaṇṇagandharasuttama</hi>nti vaṇṇagandharasehi uttamaṃ. <hi rend="bold">Disvānā</hi>ti disvā. <hi rend="bold">Amalamajjhime</hi>ti nimmalamajjhe. Devataṃ ālapanto evamāha. <hi rend="bold">Pāṇībhī</hi>ti hatthehi. <hi rend="bold">Agyāyatanamāhari</hi>nti attano aggihutasālaṃ āhariṃ. <hi rend="bold">Vikappetvā</hi>ti vicchinditvā. ‘‘Vikantetvā’’tipi pāṭho. ‘‘Khādi’’nti pāṭhaseso. <hi rend="bold">Ahāsi me</hi>ti <pb ed="V" n="5.0005" /> taṃ jivhagge ṭhapitamattameva satta rasaharaṇisahassāni pharitvā mama <pb ed="P" n="5.0005" /> khudañca pipāsañca hari. <hi rend="bold">Apetadaratho</hi>ti vigatakāyacittadaratho <pb ed="M" n="5.0005" />. Sudhābhojanaṃ bhuttassa viya hi tassa sabbadarathaṃ apahari. <hi rend="bold">Byantībhūto</hi>ti tassa ambapakkassa vigatanto jāto, parikkhīṇaambapakko hutvāti attho. <hi rend="bold">Dukhakkhamo</hi>ti dukkhena asātena kāyakkhamena ceva cittakkhamena ca samannāgato. Aññesu pana kadalipanasādīsu phalesu parittakampi assādaṃ nādhigacchāmi, sabbāni me jivhāya ṭhapitamattāni tittakāneva sampajjantīti dīpeti.</p>

<p rend="bodytext"><hi rend="bold">Sosetvā</hi>ti nirāhāratāya sosetvā sukkhāpetvā. <hi rend="bold">Taṃ mama</hi>nti taṃ mama. <hi rend="bold">Yassā</hi>ti yaṃ assa, ahosīti attho. Idaṃ vuttaṃ hoti – yaṃ phalaṃ mama sādu ahosi, yamahaṃ gambhīre puthulaudakakkhandhasaṅkhāte mahaṇṇave vuyhamānaṃ tato udadhismā uddhariṃ, taṃ ambaṃ mama maraṇaṃ āvahissatīti maññāmi, mayhaṃ taṃ alabhantassa jīvitaṃ nappavattissatīti. <hi rend="bold">Upavasāmī</hi>ti khuppipāsāhi upagato vasāmi. <hi rend="bold">Rammaṃ pati nisinnosmī</hi>ti ramaṇīyaṃ nadiṃ pati ahaṃ nisinno. <hi rend="bold">Puthulomāyutā puthū</hi>ti ayaṃ nadī puthulomehi macchehi āyutā puthu vipulā, api nāma me ito sotthi bhaveyyāti adhippāyo. <hi rend="bold">Apalāyinī</hi>ti apalāyitvā mama sammukhe ṭhiteti taṃ devataṃ ālapati. ‘‘Apalāsinī’’tipi pāṭho, palāsarahite anavajjasarīreti attho. <hi rend="bold">Kissa vā</hi>ti kissa vā kāraṇā idhāgatāsīti pucchati.</p>

<p rend="bodytext"><hi rend="bold">Rūpapaṭṭapalimaṭṭhīvā</hi>ti suṭṭhu parimajjitakañcanapaṭṭasadisī. <hi rend="bold">Byagghīvā</hi>ti līlāvilāsena taruṇabyagghapotikā viya. <hi rend="bold">Devāna</hi>nti channaṃ kāmāvacaradevānaṃ. <hi rend="bold">Yā ca manussalokasmi</hi>nti yā ca manussaloke. <hi rend="bold">Rūpenānvāgatitthiyo</hi>ti rūpena anvāgatā itthiyo natthīti attano sambhāvanāya evamāha. Tava rūpasadisāya nāma na bhavitabbanti hissa adhippāyo. <hi rend="bold">Gandhabbamanussaloke</hi>ti mūlagandhādinissitesu gandhabbesu ca manussaloke ca. <hi rend="bold">Cārupubbaṅgī</hi>ti cārunā pubbaṅgena ūrulakkhaṇena samannāgate. <hi rend="bold">Nāmañca bandhave</hi>ti attano nāmagottañca bandhave ca mayhaṃ akkhāhīti vadati.</p>

<p rend="bodytext">Tato devadhītā aṭṭha gāthā abhāsi –</p>

<p rend="hangnum" n="16:11"><hi rend="paranum">16:11</hi><hi rend="dot">.</hi></p>

<p rend="gatha1"> ‘‘Yaṃ tvaṃ pati nisinnosi, rammaṃ brāhmaṇa kosikiṃ;</p>

<p rend="gathalast">Sāhaṃ bhusālayāvutthā, varavārivahoghasā.</p>

<p rend="hangnum" n="16:12"><hi rend="paranum">16:12</hi><hi rend="dot">.</hi></p>

<p rend="gatha1"> ‘‘Nānādumagaṇākiṇṇā <pb ed="V" n="5.0006" /><pb ed="M" n="5.0006" />, bahukā girikandarā;</p>

<p rend="gathalast">Mameva pamukhā honti, abhisandanti pāvuse.</p>

<p rend="hangnum" n="16:13"><hi rend="paranum">16:13</hi><hi rend="dot">.</hi></p>

<p rend="gatha1"> ‘‘Atho <pb ed="P" n="5.0006" /> bahū vanatodā, nīlavārivahindharā;</p>

<p rend="gathalast">Bahukā nāgavittodā, abhisandanti vārinā.</p>

<p rend="hangnum" n="16:14"><hi rend="paranum">16:14</hi><hi rend="dot">.</hi></p>

<p rend="gatha1"> ‘‘Tā ambajambulabujā, nīpā tālā cudumbarā;</p>

<p rend="gathalast">Bahūni phalajātāni, āvahanti abhiṇhaso.</p>

<p rend="hangnum" n="16:15"><hi rend="paranum">16:15</hi><hi rend="dot">.</hi></p>

<p rend="gatha1"> ‘‘Yaṃ kiñci ubhato tīre, phalaṃ patati ambuni;</p>

<p rend="gathalast">Asaṃsayaṃ taṃ sotassa, phalaṃ hoti vasānugaṃ.</p>

<p rend="hangnum" n="16:16"><hi rend="paranum">16:16</hi><hi rend="dot">.</hi></p>

<p rend="gatha1"> ‘‘Etadaññāya medhāvi, puthupañña suṇohi me;</p>

<p rend="gathalast">Mā rocaya mabhisaṅgaṃ, paṭisedha janādhipa.</p>

<p rend="hangnum" n="16:17"><hi rend="paranum">16:17</hi><hi rend="dot">.</hi></p>

<p rend="gatha1"> ‘‘Na vāhaṃ vaḍḍhavaṃ maññe, yaṃ tvaṃ raṭṭhābhivaḍḍhana;</p>

<p rend="gathalast">Āceyyamāno rājisi, maraṇaṃ abhikaṅkhasi.</p>

<p rend="hangnum" n="16:18"><hi rend="paranum">16:18</hi><hi rend="dot">.</hi></p>

<p rend="gatha1"> ‘‘Tassa jānanti pitaro, gandhabbā ca sadevakā;</p>

<p rend="gatha2">Ye cāpi isayo loke, saññatattā tapassino;</p>

<p rend="gathalast">Asaṃsayaṃ tepi jānanti, paṭṭhabhūtā yasassino’’ti.</p>

<p rend="bodytext">Tattha <hi rend="bold">kosiki</hi>nti yaṃ tvaṃ, brāhmaṇa, rammaṃ kosikiṃ gaṅgaṃ pati nisinno. <hi rend="bold">Bhusālayāvutthā</hi>ti bhuse caṇḍasote ālayo yassa vimānassa, tasmiṃ adhivatthā, gaṅgaṭṭhakavimānavāsinīti attho. <hi rend="bold">Varavārivahoghasā</hi>ti varavārivahena oghena samannāgatā. <hi rend="bold">Pamukhā</hi>ti tā vuttappakārā girikandarā maṃ pamukhaṃ karonti, ahaṃ tāsaṃ pāmokkhā homīti dasseti. <hi rend="bold">Abhisandantī</hi>ti sandanti pavattanti, tato tato āgantvā maṃ kosikigaṅgaṃ pavisantīti attho. <hi rend="bold">Vanatodā</hi>ti na kevalaṃ kandarāva, atha kho bahū vanatodā tamhā tamhā vanamhā udakānipi maṃ bahūni pavisanti. <hi rend="bold">Nīlavārivahindharā</hi>ti maṇivaṇṇena nīlavārinā yutte udakakkhandhasaṅkhāte vahe dhārayantiyo. <hi rend="bold">Nāgavittodā</hi>ti nāgānaṃ vittikārena dhanasaṅkhātena vā udakena <pb ed="V" n="5.0007" /> samannāgatā. <hi rend="bold">Vārinā</hi>ti evarūpā hi bahū nadiyo maṃ vārināva abhisandanti pūrentīti dasseti.</p>

<p rend="bodytext"><hi rend="bold">Tā</hi>ti <pb ed="M" n="5.0007" /> tā nadiyo. <hi rend="bold">Āvahantī</hi>ti etāni ambādīni ākaḍḍhanti. Sabbāni hi etāni upayogatthe paccattavacanāni. Atha vā <hi rend="bold">tā</hi>ti upayogabahuvacanaṃ. <hi rend="bold">Āvahantī</hi>ti imāni ambādīni tā nadiyo āgacchanti, upagacchantīti attho, evaṃ upagatāni pana mama sotaṃ pavisantīti adhippāyo. <hi rend="bold">Sotassā</hi>ti yaṃ ubhato tīre jātarukkhehi phalaṃ mama ambuni patati, sabbaṃ taṃ mama sotasseva vasānugaṃ hoti. Natthettha saṃsayoti evaṃ ambapakkassa nadīsotena āgamanakāraṇaṃ kathesi.</p>

<p rend="bodytext"><hi rend="bold">Medhāvi puthupaññā</hi>ti ubhayaṃ ālapanameva. <hi rend="bold">Mā rocayā</hi>ti evaṃ taṇhābhisaṅgaṃ mā rocaya. <hi rend="bold">Paṭisedhā</hi>ti paṭisedhehi nanti rājānaṃ ovadati. <hi rend="bold">Vaḍḍhava</hi>nti paññāvaḍḍhabhāvaṃ paṇḍitabhāvaṃ. <hi rend="bold">Raṭṭhābhivaḍḍhanā</hi>ti <pb ed="P" n="5.0007" /> raṭṭhassa abhivaḍḍhana. <hi rend="bold">Āceyyamāno</hi>ti maṃsalohitehi āciyanto vaḍḍhanto, taruṇova hutvāti attho. <hi rend="bold">Rājisī</hi>ti taṃ ālapati. Idaṃ vuttaṃ hoti – yaṃ tvaṃ nirāhāratāya sussamāno taruṇova samāno ambalobhena maraṇaṃ abhikaṅkhasi, na ve ahaṃ tava imaṃ paṇḍitabhāvaṃ maññāmīti.</p>

<p rend="bodytext"><hi rend="bold">Tassā</hi>ti yo puggalo taṇhāvasiko hoti, tassa taṇhāvasikabhāvaṃ ‘‘pitaro’’ti saṅkhaṃ gatā brahmāno ca saddhiṃ kāmāvacaradevehi gandhabbā ca vuttappakārā dibbacakkhukā isayo ca asaṃsayaṃ jānanti. Anacchariyañcetaṃ, yaṃ te iddhimanto jāneyyuṃ, ‘‘asuko hi nāma taṇhāvasiko hotī’’ti. Puna tesaṃ bhāsamānānaṃ vacanaṃ sutvā yepi tesaṃ paṭṭhabhūtā yasassino paricārakā, tepi jānanti. Pāpakammaṃ karontassa hi raho nāma natthīti tāpasassa saṃvegaṃ uppādentī evamāha.</p>

<p rend="bodytext">Tato tāpaso catasso gāthā abhāsi –</p>

<p rend="hangnum" n="16:19"><hi rend="paranum">16:19</hi><hi rend="dot">.</hi></p>

<p rend="gatha1"> ‘‘Evaṃ viditvā vidū sabbadhammaṃ, viddhaṃsanaṃ cavanaṃ jīvitassa;</p>

<p rend="gathalast">Na cīyatī tassa narassa pāpaṃ, sace na ceteti vadhāya tassa.</p>

<p rend="hangnum" n="16:20"><hi rend="paranum">16:20</hi><hi rend="dot">.</hi></p>

<p rend="gatha1"> ‘‘Isipūgasamaññāte <pb ed="M" n="5.0008" />, evaṃ lokyā viditā sati;</p>

<p rend="gathalast">Anariyaparisambhāse, pāpakammaṃ jigīsasi.</p>

<p rend="hangnum" n="16:21"><hi rend="paranum">16:21</hi><hi rend="dot">.</hi></p>

<p rend="gatha1"> ‘‘Sace <pb ed="V" n="5.0008" /> ahaṃ marissāmi, tīre te puthusussoṇi;</p>

<p rend="gathalast">Asaṃsayaṃ taṃ asiloko, mayi pete āgamissati.</p>

<p rend="hangnum" n="16:22"><hi rend="paranum">16:22</hi><hi rend="dot">.</hi></p>

<p rend="gatha1"> ‘‘Tasmā hi pāpakaṃ kammaṃ, rakkhasseva sumajjhime;</p>

<p rend="gathalast">Mā taṃ sabbo jano pacchā, pakuṭṭhāyi mayi mate’’ti.</p>

<p rend="bodytext">Tattha <hi rend="bold">evaṃ viditvā</hi>ti yathā ahaṃ sīlañca aniccatañca jānāmi, evaṃ jānitvā ṭhitassa. <hi rend="bold">Vidū</hi>ti viduno. <hi rend="bold">Sabbadhamma</hi>nti sabbaṃ sucaritadhammaṃ. Tividhañhi sucaritaṃ idha sabbadhammoti adhippetaṃ. <hi rend="bold">Viddhaṃsana</hi>nti bhaṅgaṃ. <hi rend="bold">Cavana</hi>nti cutiṃ. <hi rend="bold">Jīvitassā</hi>ti āyuno. Idaṃ vuttaṃ hoti – evaṃ viditvā ṭhitassa paṇḍitassa sabbaṃ sucaritadhammaṃ jīvitassa ca aniccataṃ jānantassa evarūpassa narassa pāpaṃ na cīyati na vaḍḍhati. <hi rend="bold">Sace na ceteti vadhāya tassā</hi>ti tassa saṅkhaṃ gatassa parapuggalassa vadhāya na ceteti na pakappeti, neva parapuggalaṃ vadhāya ceteti, nāpi parasantakaṃ vināseti, ahañca kassaci vadhāya acetetvā kevalaṃ ambapakke āsaṅgaṃ katvā gaṅgaṃ olokento nisinno, tvaṃ mayhaṃ kiṃ nāma akusalaṃ passasīti.</p>

<p rend="bodytext"><hi rend="bold">Isipūgasamaññāte</hi>ti <pb ed="P" n="5.0008" /> isigaṇena suṭṭhu aññāte isīnaṃ sammate. <hi rend="bold">Evaṃ lokyā</hi>ti tvaṃ nāma pāpapavāhanena lokassa hitāti evaṃ viditā. <hi rend="bold">Satī</hi>ti sati sobhane uttameti ālapanametaṃ. <hi rend="bold">Anariyaparisambhāse</hi>ti ‘‘tassa jānanti pitaro’’tiādikāya asundarāya paribhāsāya samannāgate. <hi rend="bold">Jigīsasī</hi>ti mayi pāpe asaṃvijjantepi maṃ evaṃ paribhāsantī ca paramaraṇaṃ ajjhupekkhantī ca attano pāpakammaṃ gavesasi uppādesi. <hi rend="bold">Tīre te</hi>ti tava gaṅgātīre. <hi rend="bold">Puthusussoṇī</hi>ti puthulāya sundarāya soṇiyā samannāgate. <hi rend="bold">Pete</hi>ti ambapakkaṃ alabhitvā paralokaṃ gate, mateti attho. <hi rend="bold">Pakuṭṭhāyī</hi>ti akkosi garahi nindi. ‘‘Pakvatthāsī’’tipi pāṭho.</p>

<p rend="bodytext">Taṃ <pb ed="M" n="5.0009" /> sutvā devadhītā pañca gāthā abhāsi –</p>

<p rend="hangnum" n="16:23"><hi rend="paranum">16:23</hi><hi rend="dot">.</hi></p>

<p rend="gatha1"> ‘‘Aññātametaṃ avisayhasāhi, attānamambañca dadāmi te taṃ;</p>

<p rend="gathalast">Yo dubbaje kāmaguṇe pahāya, santiñca dhammañca adhiṭṭhitosi.</p>

<p rend="hangnum" n="16:24"><hi rend="paranum">16:24</hi><hi rend="dot">.</hi></p>

<p rend="gatha1"> ‘‘Yo <pb ed="V" n="5.0009" /> hitvā pubbasaññogaṃ, pacchāsaṃyojane ṭhito;</p>

<p rend="gathalast">Adhammañceva carati, pāpañcassa pavaḍḍhati.</p>

<p rend="hangnum" n="16:25"><hi rend="paranum">16:25</hi><hi rend="dot">.</hi></p>

<p rend="gatha1"> ‘‘Ehi taṃ pāpayissāmi, kāmaṃ appossuko bhava;</p>

<p rend="gathalast">Upanayāmi sītasmiṃ, viharāhi anussuko.</p>

<p rend="hangnum" n="16:26"><hi rend="paranum">16:26</hi><hi rend="dot">.</hi></p>

<p rend="gatha1"> ‘‘Taṃ puppharasamattebhi, vakkaṅgehi arindama;</p>

<p rend="gatha2">Koñcā mayūrā diviyā, kolaṭṭhimadhusāḷikā;</p>

<p rend="gathalast">Kūjitā haṃsapūgehi, kokilettha pabodhare.</p>

<p rend="hangnum" n="16:27"><hi rend="paranum">16:27</hi><hi rend="dot">.</hi></p>

<p rend="gatha1"> ‘‘Ambettha vippasākhaggā, palālakhalasannibhā;</p>

<p rend="gathalast">Kosambasalaḷā nīpā, pakkatālavilambino’’ti.</p>

<p rend="bodytext">Tattha <hi rend="bold">aññātameta</hi>nti ‘‘garahā te bhavissatīti vadanto ambapakkatthāya vadasī’’ti etaṃ kāraṇaṃ mayā aññātaṃ. <hi rend="bold">Avisayhasāhī</hi>ti rājāno nāma dussahaṃ sahanti, tena naṃ ālapantī evamāha. <hi rend="bold">Attāna</hi>nti taṃ āliṅgitvā ambavanaṃ nayantī attānañca te dadāmi tañca ambaṃ. <hi rend="bold">Kāmaguṇe</hi>ti kañcanamālāsetacchattapaṭimaṇḍite vatthukāme. <hi rend="bold">Santiñca dhammañcā</hi>ti dussīlyavūpasamena santisaṅkhātaṃ sīlañceva sucaritadhammañca. <hi rend="bold">Adhiṭṭhitosī</hi>ti yo tvaṃ ime guṇe upagato, etesu vā patiṭṭhitoti attho.</p>

<p rend="bodytext"><hi rend="bold">Pubbasaññoga</hi>nti purimabandhanaṃ. <hi rend="bold">Pacchāsaṃyojane</hi>ti pacchimabandhane. Idaṃ vuttaṃ hoti – ambho tāpasa yo mahantaṃ rajjasirivibhavaṃ pahāya ambapakkamatte <pb ed="P" n="5.0009" /> rasataṇhāya bajjhitvā vātātapaṃ agaṇetvā nadītīre sussamāno nisīdati, so mahāsamuddaṃ taritvā velante saṃsīdanapuggalasadiso. Yo puggalo rasataṇhāvasiko adhammañceva carati, rasataṇhāvasena kariyamānaṃ pāpañcassa pavaḍḍhatīti. Iti sā tāpasaṃ garahantī evamāha.</p>

<p rend="bodytext"><hi rend="bold">Kāmaṃ appossuko bhavā</hi>ti ekaṃseneva ambapakke nirālayo hohi. <hi rend="bold">Sītasmi</hi>nti sītale ambavane. <hi rend="bold">Ta</hi>nti evaṃ vadamānāva devatā tāpasaṃ <pb ed="M" n="5.0010" /> āliṅgitvā ure nipajjāpetvā ākāse pakkhantā tiyojanikaṃ dibbaambavanaṃ disvā sakuṇasaddañca sutvā tāpasassa ācikkhantī ‘‘ta’’nti evamāha. <hi rend="bold">Puppharasamattebhī</hi>ti puppharasena mattehi. <hi rend="bold">Vakkaṅgehī</hi>ti vaṅkagīvehi sakuṇehi abhināditanti <pb ed="V" n="5.0010" /> attho. Idāni te sakuṇe ācikkhantī ‘‘koñcā’’tiādimāha. Tattha <hi rend="bold">diviyā</hi>ti dibyā. <hi rend="bold">Kolaṭṭhimadhusāḷikā</hi>ti kolaṭṭhisakuṇā ca nāma suvaṇṇasāḷikā sakuṇā ca. Ete dibbasakuṇā ettha vasantīti dasseti. <hi rend="bold">Kūjitā haṃsapūgehī</hi>ti haṃsagaṇehi upakūjitā viravasaṅghaṭṭitā. <hi rend="bold">Kokilettha pabodhare</hi>ti ettha ambavane kokilā vassantiyo attānaṃ pabodhenti ñāpenti. <hi rend="bold">Ambetthā</hi>ti ambā ettha. <hi rend="bold">Vippasākhaggā</hi>ti phalabhārena onamitasākhaggā. <hi rend="bold">Palālakhalasannibhā</hi>ti pupphasannicayena sālipalālakhalasadisā. <hi rend="bold">Pakkatālavilambino</hi>ti pakkatālaphalavilambino. Evarūpā rukkhā ca ettha atthīti ambavanaṃ vaṇṇeti.</p>

<p rend="bodytext">Vaṇṇayitvā ca pana tāpasaṃ tattha otāretvā ‘‘imasmiṃ ambavane ambāni khādanto attano taṇhaṃ pūrehī’’ti vatvā pakkāmi. Tāpaso ambāni khāditvā taṇhaṃ pūretvā vissamitvā ambavane vicaranto taṃ petaṃ dukkhaṃ anubhavantaṃ disvā kiñci vattuṃ nāsakkhi. Sūriye pana atthaṅgate taṃ nāṭakitthiparivāritaṃ dibbasampattiṃ anubhavamānaṃ disvā tisso gāthā abhāsi –</p>

<p rend="hangnum" n="16:28"><hi rend="paranum">16:28</hi><hi rend="dot">.</hi></p>

<p rend="gatha1"> ‘‘Mālī kiriṭī kāyūrī, aṅgadī candanussado;</p>

<p rend="gathalast">Rattiṃ tvaṃ paricāresi, divā vedesi vedanaṃ.</p>

<p rend="hangnum" n="16:29"><hi rend="paranum">16:29</hi><hi rend="dot">.</hi></p>

<p rend="gatha1"> ‘‘Soḷasitthisahassāni, yā temā paricārikā;</p>

<p rend="gathalast">Evaṃ mahānubhāvosi, abbhuto lomahaṃsano.</p>

<p rend="hangnum" n="16:30"><hi rend="paranum">16:30</hi><hi rend="dot">.</hi></p>

<p rend="gatha1"> ‘‘Kiṃ kammamakarī pubbe, pāpaṃ attadukhāvahaṃ;</p>

<p rend="gathalast">Yaṃ karitvā manussesu, piṭṭhimaṃsāni khādasī’’ti.</p>

<p rend="bodytext">Tattha <hi rend="bold">mālī</hi>ti dibbamālādharo. <hi rend="bold">Kiriṭī</hi>ti dibbaveṭhanadharo. <hi rend="bold">Kāyūrī</hi>ti dibbābharaṇapaṭimaṇḍito. <hi rend="bold">Aṅgadī</hi>ti dibbaṅgadasamannāgato. <hi rend="bold">Candanussado</hi>ti <pb ed="P" n="5.0010" /> dibbacandanavilitto. <hi rend="bold">Paricāresī</hi>ti indriyāni dibbavisayesu cāresi. <hi rend="bold">Divā</hi>ti divā <pb ed="M" n="5.0011" /> pana mahādukkhaṃ anubhosi. <hi rend="bold">Yā temā</hi>ti yā te imā. <hi rend="bold">Abbhuto</hi>ti manussaloke abhūtapubbo. <hi rend="bold">Lomahaṃsano</hi>ti ye taṃ passanti, tesaṃ lomāni haṃsanti. <hi rend="bold">Pubbe</hi>ti purimabhave. <hi rend="bold">Attadukhāvaha</hi>nti attano dukkhāvahaṃ. <hi rend="bold">Manussesū</hi>ti yaṃ manussaloke katvā idāni attano piṭṭhimaṃsāni khādasīti pucchati.</p>

<p rend="bodytext">Peto <pb ed="V" n="5.0011" /> taṃ sañjānitvā ‘‘tumhe maṃ na sañjānātha, ahaṃ tumhākaṃ purohito ahosiṃ, idaṃ me rattiṃ sukhānubhavanaṃ tumhe nissāya katassa upaḍḍhūposathassa nissandena laddhaṃ, divā dukkhānubhavanaṃ pana mayā pakatassa pāpasseva nissandena. Ahañhi tumhehi vinicchaye ṭhapito kūṭaḍḍaṃ karitvā lañjaṃ gahetvā parapiṭṭhimaṃsiko hutvā tassa divā katassa kammassa nissandena idaṃ dukkhaṃ anubhavāmī’’ti vatvā gāthādvayamāha –</p>

<p rend="hangnum" n="16:31"><hi rend="paranum">16:31</hi><hi rend="dot">.</hi></p>

<p rend="gatha1"> ‘‘Ajjhenāni paṭiggayha, kāmesu gadhito ahaṃ;</p>

<p rend="gathalast">Acariṃ dīghamaddhānaṃ, paresaṃ ahitāyahaṃ.</p>

<p rend="hangnum" n="16:32"><hi rend="paranum">16:32</hi><hi rend="dot">.</hi></p>

<p rend="gatha1"> ‘‘Yo piṭṭhimaṃsiko hoti, evaṃ ukkacca khādati;</p>

<p rend="gathalast">Yathāhaṃ ajja khādāmi, piṭṭhimaṃsāni attano’’ti.</p>

<p rend="bodytext">Tattha <hi rend="bold">ajjhenānī</hi>ti vede. <hi rend="bold">Paṭiggayhā</hi>ti paṭiggahetvā adhīyitvā. <hi rend="bold">Acari</hi>nti paṭipajjiṃ. <hi rend="bold">Ahitāyaha</hi>nti ahitāya atthanāsanāya ahaṃ. <hi rend="bold">Yo piṭṭhimaṃsiko</hi>ti yo puggalo paresaṃ piṭṭhimaṃsakhādako pisuṇo hoti. <hi rend="bold">Ukkaccā</hi>ti ukkantitvā.</p>

<p rend="bodytext">Idañca pana vatvā tāpasaṃ pucchi – ‘‘tumhe kathaṃ idhāgatā’’ti. Tāpaso sabbaṃ vitthārena kathesi. ‘‘Idāni pana, bhante, idheva vasissatha, gamissathā’’ti. ‘‘Na vasissāmi, assamapadaṃyeva gamissāmī’’ti. Peto ‘‘sādhu, bhante, ahaṃ vo nibaddhaṃ ambapakkena upaṭṭhahissāmī’’ti vatvā attano ānubhāvena assamapadeyeva otāretvā ‘‘anukkaṇṭhā idheva vasathā’’ti paṭiññaṃ gahetvā gato. Tato paṭṭhāya nibaddhaṃ ambapakkena upaṭṭhahi. Tāpaso taṃ paribhuñjanto kasiṇaparikammaṃ katvā jhānābhiññā nibbattetvā brahmalokaparāyaṇo ahosi.</p>

<p rend="bodytext">Satthā <pb ed="P" n="5.0011" /> upāsakānaṃ imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne keci sotāpannā ahesuṃ, <pb ed="M" n="5.0012" /> keci sakadāgāmino, keci anāgāmino. Tadā devadhītā uppalavaṇṇā ahosi, tāpaso pana ahameva ahosinti.</p>

<p rend="centre">Kiṃchandajātakavaṇṇanā paṭhamā.</p>

<p rend="title">(512) 2. Kumbhajātakavaṇṇanā</p>

<p rend="bodytext"><hi rend="bold">Ko</hi><pb ed="V" n="5.0012" /><hi rend="bold">pāturāsī</hi>ti idaṃ satthā jetavane viharanto visākhāya sahāyikā surāpītā pañcasatā itthiyo ārabbha kathesi. Sāvatthiyaṃ kira surāchaṇe saṅghuṭṭhe tā pañcasatā itthiyo sāmikānaṃ chaṇe kīḷamānānaṃ tikkhasuraṃ paṭiyādetvā ‘‘chaṇaṃ kīḷissāmā’’ti sabbāpi visākhāya santikaṃ gantvā ‘‘sahāyike chaṇaṃ kīḷissāmā’’ti vatvā ‘‘ayaṃ surāchaṇo, na ahaṃ suraṃ pivissāmī’’ti vutte – ‘‘tumhe sammāsambuddhassa dānaṃ detha, mayaṃ chaṇaṃ karissāmā’’ti āhaṃsu. Sā ‘‘sādhū’’ti sampaṭicchitvā tā uyyojetvā satthāraṃ nimantāpetvā mahādānaṃ pavattetvā bahuṃ gandhamālaṃ ādāya sāyanhasamaye dhammakathaṃ sotuṃ tāhi parivutā jetavanaṃ agamāsi. Tā panitthiyo suraṃ pivamānāva tāya saddhiṃ gantvā dvārakoṭṭhake ṭhatvā suraṃ pivitvāva tāya saddhiṃ satthu santikaṃ agamaṃsu. Visākhā satthāraṃ vanditvā ekamantaṃ nisīdi, itarāsu ekaccā satthu santikeyeva nacciṃsu, ekaccā gāyiṃsu, ekaccā hatthakukkuccapādakukkuccāni, ekaccā kalahaṃ akaṃsu.</p>

<p rend="bodytext">Satthā tāsaṃ saṃvegajananatthāya bhamukalomato raṃsī vissajjesi, andhakāratimisā ahosi. Tā bhītā ahesuṃ maraṇabhayatajjitā, tena tāsaṃ surā jīri. Satthā nisinnapallaṅke antarahito sinerumuddhani ṭhatvā uṇṇalomato raṃsī vissajjesi, candasūriyasahassuggamanaṃ viya ahosi. Satthā tattha ṭhitova tāsaṃ saṃvegajananatthāya –</p>

<p rend="gatha1">‘‘Ko nu hāso kimānando, niccaṃ pajjalite sati;</p>

<p rend="gathalast">Andhakārena onaddhā, padīpaṃ na gavesathā’’ti. (dha. pa. 146) –</p>

<p rend="unindented">Imaṃ gāthamāha. Gāthāpariyosāne tā pañcasatāpi sotāpattiphale patiṭṭhahiṃsu. Satthā āgantvā gandhakuṭichāyāya buddhāsane nisīdi. Atha <pb ed="M" n="5.0013" /> naṃ visākhā vanditvā, ‘‘bhante, idaṃ hirottappabhedakaṃ surāpānaṃ nāma kadā uppanna’’nti pucchi. So tassā ācikkhanto atītaṃ āhari.</p>

<p rend="bodytext">Atīte <pb ed="P" n="5.0012" /> bārāṇasiyaṃ brahmadatte rajjaṃ kārente eko kāsiraṭṭhavāsī suro nāma vanacarako bhaṇḍapariyesanatthāya himavantaṃ agamāsi. Tattheko rukkho uggantvā porisamatte ṭhāne tidhākappo ahosi. Tassa tiṇṇaṃ kappānaṃ antare cāṭippamāṇo āvāṭo ahosi. So deve vassante udakena pūrito, taṃ parivāretvā harītakī āmalakī maricagaccho ca ahosi <pb ed="V" n="5.0013" />, tesaṃ pakkāni phalāni chijjitvā tattha patanti. Tassāvidūre sayaṃjātasāli jāto, tato suvakā sālisīsāni āharitvā tasmiṃ rukkhe nisīditvā khādanti. Tesaṃ khādamānānaṃ sālīpi taṇḍulāpi tattha patanti. Iti taṃ udakaṃ sūriyasantāpena paccamānaṃ rasaṃ lohitavaṇṇaṃ ahosi. Nidāghasamaye pipāsitā sakuṇagaṇā āgantvā taṃ pivitvā mattā parivattitvā rukkhamūle patiṃsu, tasmiṃ thokaṃ niddāyitvā vikūjamānā pakkamanti. Rukkhasunakhamakkaṭādīsupi eseva nayo. Vanacarako taṃ disvā ‘‘sace idaṃ visaṃ bhaveyya, ime mareyyuṃ, ime pana thokaṃ niddāyitvā yathāsukhaṃ gacchanti, nayidaṃ visa’’nti sayaṃ pivitvā matto hutvā maṃsaṃ khāditukāmo ahosi. Tato aggiṃ katvā rukkhamūle patite tittirakukkuṭādayo māretvā maṃsaṃ aṅgāre pacitvā ekena hatthena naccanto ekena maṃsaṃ khādanto ekāhadvīhaṃ tattheva ahosi.</p>

<p rend="bodytext">Tato pana avidūre eko varuṇo nāma tāpaso vasati. Vanacarako aññadāpi tassa santikaṃ gacchati. Athassa etadahosi – ‘‘idaṃ pānaṃ tāpasena saddhiṃ pivissāmī’’ti. So ekaṃ veḷunāḷikaṃ pūretvā pakkamaṃsena saddhiṃ āharitvā paṇṇasālaṃ gantvā, ‘‘bhante, imaṃ <pb ed="P" n="5.0013" /> pivathā’’ti vatvā ubhopi maṃsaṃ khādantā piviṃsu. Iti surena ca varuṇena ca diṭṭhattā tassa pānassa ‘‘surā’’ti ca ‘‘varuṇā’’ti ca nāmaṃ jātaṃ. Te ubhopi ‘‘attheso upāyo’’ti veḷunāḷiyo pūretvā kājenādāya paccantanagaraṃ gantvā ‘‘pānakārakā nāma āgatā’’ti rañño ārocāpesuṃ. Rājā ne pakkosāpesi, te tassa pānaṃ upanesuṃ. Rājā dve tayo vāre pivitvā majji, tassa taṃ ekāhadvīhamattameva ahosi. Atha <pb ed="M" n="5.0014" /> ne ‘‘aññampi atthī’’ti pucchi. ‘‘Atthi, devā’’ti. ‘‘Kuhi’’nti? ‘‘Himavante devā’’ti. ‘‘Tena hi ānethā’’ti. Te gantvā ekadve vāre ānetvā ‘‘nibaddhaṃ gantuṃ na sakkhissāmā’’ti sambhāre sallakkhetvā tassa rukkhassa tacaṃ ādiṃ katvā sabbasambhāre pakkhipitvā nagare suraṃ kariṃsu. Nāgarā suraṃ pivitvā pamādaṃ āpannā duggatā ahesuṃ, nagaraṃ suññaṃ viya ahosi, tena pānakārakā tato palāyitvā bārāṇasiṃ gantvā ‘‘pānakārakā āgatā’’ti rañño ārocāpesuṃ. Rājā ne pakkosāpetvā paribbayaṃ adāsi. Te tatthāpi suraṃ akaṃsu, tampi nagaraṃ tatheva vinassi, tato palāyitvā sāketaṃ, sāketato sāvatthiṃ agamaṃsu.</p>

<p rend="bodytext">Tadā sāvatthiyaṃ sabbamitto nāma rājā ahosi. So tesaṃ saṅgahaṃ katvā ‘‘kena vo attho’’ti pucchitvā ‘‘sambhāramūlena ceva sālipiṭṭhena ca pañcahi cāṭisatehi cā’’ti vutte sabbaṃ dāpesi. Te pañcasu cāṭisatesu suraṃ saṇṭhāpetvā mūsikabhayena cāṭirakkhaṇatthāya ekekāya <pb ed="V" n="5.0014" /> cāṭiyā santike ekekaṃ biḷāraṃ bandhiṃsu. Te paccitvā uttaraṇakāle cāṭikucchīsu paggharantaṃ suraṃ pivitvā mattā niddāyiṃsu. Mūsikā āgantvā tesaṃ kaṇṇanāsikadāṭhikanaṅguṭṭhe khāditvā agamaṃsu. ‘‘Biḷārā suraṃ pivitvā matā’’ti <pb ed="P" n="5.0014" /> āyuttakapurisā rañño ārocesuṃ. Rājā ‘‘visakārakā ete bhavissantī’’ti tesaṃ dvinnampi janānaṃ sīsāni chindāpesi. Te ‘‘suraṃ deva, madhuraṃ devā’’ti viravantāva mariṃsu. Rājā te mārāpetvā ‘‘cāṭiyo bhindathā’’ti āṇāpesi. Biḷārāpi surāya jiṇṇāya uṭṭhahitvā kīḷantā vicariṃsu, te disvā rañño ārocesuṃ. Rājā ‘‘sace visaṃ assa, ete mareyyuṃ, madhureneva bhavitabbaṃ, pivissāmi na’’nti nagaraṃ alaṅkārāpetvā rājaṅgaṇe maṇḍapaṃ kārāpetvā alaṅkatamaṇḍape samussitasetacchatte rājapallaṅke nisīditvā amaccagaṇaparivuto suraṃ pātuṃ ārabhi.</p>

<p rend="bodytext">Tadā sakko devarājā ‘‘ke nu kho mātupaṭṭhānādīsu appamattā tīṇi sucaritāni pūrentī’’ti lokaṃ volokento taṃ rājānaṃ suraṃ pātuṃ nisinnaṃ disvā ‘‘sacāyaṃ suraṃ pivissati, sakalajambudīpo nassissati. Yathā na pivissati, tathā naṃ karissāmī’’ti ekaṃ surāpuṇṇaṃ kumbhaṃ hatthatale ṭhapetvā brāhmaṇavesenāgantvā rañño sammukhaṭṭhāne ākāse ṭhatvā <pb ed="M" n="5.0015" /> ‘‘imaṃ kumbhaṃ kiṇātha, imaṃ kumbhaṃ kiṇāthā’’ti āha. Sabbamittarājā taṃ tathā vadantaṃ ākāse ṭhitaṃ disvā ‘‘kuto nu kho brāhmaṇo āgacchatī’’ti tena saddhiṃ sallapanto tisso gāthā abhāsi –</p>

<p rend="hangnum" n="16:33"><hi rend="paranum">16:33</hi><hi rend="dot">.</hi></p>

<p rend="gatha1"> ‘‘Ko pāturāsī tidivā nabhamhi, obhāsayaṃ saṃvariṃ candimāva;</p>

<p rend="gathalast">Gattehi te rasmiyo niccharanti, sateratā vijjurivantalikkhe.</p>

<p rend="hangnum" n="16:34"><hi rend="paranum">16:34</hi><hi rend="dot">.</hi></p>

<p rend="gatha1"> ‘‘So chinnavātaṃ kamasī aghamhi, vehāyasaṃ gacchasi tiṭṭhasī ca;</p>

<p rend="gathalast">Iddhī nu te vatthukatā subhāvitā, anaddhagūnaṃ api devatānaṃ.</p>

<p rend="hangnum" n="16:35"><hi rend="paranum">16:35</hi><hi rend="dot">.</hi></p>

<p rend="gatha1"> ‘‘Vehāyasaṃ gammamāgamma tiṭṭhasi, kumbhaṃ kiṇāthāti yametamatthaṃ;</p>

<p rend="gathalast">Ko <pb ed="P" n="5.0015" /> vā tuvaṃ kissa vā tāya kumbho, akkhāhi me brāhmaṇa etamattha’’nti.</p>

<p rend="bodytext">Tattha <hi rend="bold">ko pāturāsī</hi>ti kuto pātubhūtosi, kuto āgatosīti attho. <hi rend="bold">Tidivā nabhamhī</hi>ti kiṃ tāvatiṃsabhavanā āgantvā idha nabhamhi ākāse pākaṭo jātosīti pucchati. <hi rend="bold">Saṃvari</hi>nti rattiṃ. <hi rend="bold">Sateratā</hi>ti evaṃnāmikā. <hi rend="bold">So</hi>ti so tvaṃ. <hi rend="bold">Chinnavāta</hi>nti valāhakopi tāva vātena <pb ed="V" n="5.0015" /> kamati, tassa pana sopi vāto natthi, tenevamāha. <hi rend="bold">Kamasī</hi>ti pavattesi. <hi rend="bold">Aghamhī</hi>ti appaṭighe ākāse. <hi rend="bold">Vatthukatā</hi>ti vatthu viya patiṭṭhā viya katā. <hi rend="bold">Anaddhagūnaṃ api devatāna</hi>nti yā padasā addhānaṃ agamanena anaddhagūnaṃ devatānaṃ iddhi, sā api tava subhāvitāti pucchati. <hi rend="bold">Vehāyasaṃ gammamāgammā</hi>ti ākāse pavattaṃ padavītihāraṃ paṭicca nissāya. ‘‘Tiṭṭhasī’’ti imassa ‘‘ko vā tuva’’nti iminā sambandho, evaṃ tiṭṭhamāno ko vā tvanti attho. <hi rend="bold">Yametamattha</hi>nti yaṃ etaṃ vadasi. Imassa ‘‘kissa vā tāya’’nti iminā sambandho, yaṃ etaṃ kumbhaṃ kiṇāthāti vadasi, kissa vā te ayaṃ kumbhoti attho.</p>

<p rend="bodytext">Tato <pb ed="M" n="5.0016" /> sakko ‘‘tena hi suṇāhī’’ti vatvā surāya dose dassento āha –</p>

<p rend="hangnum" n="16:36"><hi rend="paranum">16:36</hi><hi rend="dot">.</hi></p>

<p rend="gatha1"> ‘‘Na sappikumbho napi telakumbho, na phāṇitassa na madhussa kumbho;</p>

<p rend="gathalast">Kumbhassa vajjāni anappakāni, dose bahū kumbhagate suṇātha.</p>

<p rend="hangnum" n="16:37"><hi rend="paranum">16:37</hi><hi rend="dot">.</hi></p>

<p rend="gatha1"> ‘‘Gaḷeyya yaṃ pitvā pate papātaṃ, sobbhaṃ guhaṃ candaniyoḷigallaṃ;</p>

<p rend="gathalast">Bahumpi bhuñjeyya abhojaneyyaṃ, tassā puṇṇaṃ kumbhamimaṃ kiṇātha.</p>

<p rend="hangnum" n="16:38"><hi rend="paranum">16:38</hi><hi rend="dot">.</hi></p>

<p rend="gatha1"> ‘‘Yaṃ pitvā cittasmiṃ anesamāno, āhiṇḍatī goriva bhakkhasādī;</p>

<p rend="gathalast">Anāthamāno <pb ed="P" n="5.0016" /> upagāyati naccati ca, tassā puṇṇaṃ kumbhamimaṃ kiṇātha.</p>

<p rend="hangnum" n="16:39"><hi rend="paranum">16:39</hi><hi rend="dot">.</hi></p>

<p rend="gatha1"> ‘‘Yaṃ ve pivitvā acelova naggo, careyya gāme visikhantarāni;</p>

<p rend="gathalast">Sammūḷhacitto ativelasāyī, tassā puṇṇaṃ kumbhamimaṃ kiṇātha.</p>

<p rend="hangnum" n="16:40"><hi rend="paranum">16:40</hi><hi rend="dot">.</hi></p>

<p rend="gatha1"> ‘‘Yaṃ pitvā uṭṭhāya pavedhamāno, sīsañca bāhuñca pacālayanto;</p>

<p rend="gathalast">So naccatī dārukaṭallakova, tassā puṇṇaṃ kumbhamimaṃ kiṇātha.</p>

<p rend="hangnum" n="16:41"><hi rend="paranum">16:41</hi><hi rend="dot">.</hi></p>

<p rend="gatha1"> ‘‘Yaṃ ve pivitvā aggidaḍḍhā sayanti, atho sigālehipi khāditāse;</p>

<p rend="gathalast">Bandhaṃ vadhaṃ bhogajāniñcupenti, tassā puṇṇaṃ kumbhamimaṃ kiṇātha.</p>

<p rend="hangnum" n="16:42"><hi rend="paranum">16:42</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="5.0017" /> pitvā bhāseyya abhāsaneyyaṃ, sabhāyamāsīno apetavattho;</p>

<p rend="gathalast">Sammakkhito vantagato byasanno, tassā puṇṇaṃ kumbhamimaṃ kiṇātha.</p>

<p rend="hangnum" n="16:43"><hi rend="paranum">16:43</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="5.0016" /> ve pivitvā ukkaṭṭho āvilakkho, mameva sabbapathavīti maññe;</p>

<p rend="gathalast">Na me samo cāturantopi rājā, tassā puṇṇaṃ kumbhamimaṃ kiṇātha.</p>

<p rend="hangnum" n="16:44"><hi rend="paranum">16:44</hi><hi rend="dot">.</hi></p>

<p rend="gatha1"> ‘‘Mānātimānā kalahāni pesuṇī, dubbaṇṇinī naggayinī palāyinī;</p>

<p rend="gathalast">Corāna dhuttāna gatī niketo, tassā puṇṇaṃ kumbhamimaṃ kiṇātha.</p>

<p rend="hangnum" n="16:45"><hi rend="paranum">16:45</hi><hi rend="dot">.</hi></p>

<p rend="gatha1"> ‘‘Iddhāni phītāni kulāni assu, anekasāhassadhanāni loke;</p>

<p rend="gathalast">Ucchinnadāyajjakatānimāya, tassā puṇṇaṃ kumbhamimaṃ kiṇātha.</p>

<p rend="hangnum" n="16:46"><hi rend="paranum">16:46</hi><hi rend="dot">.</hi></p>

<p rend="gatha1"> ‘‘Dhaññaṃ dhanaṃ rajataṃ jātarūpaṃ, khettaṃ gavaṃ yattha vināsayanti;</p>

<p rend="gathalast">Ucchedanī vittagataṃ kulānaṃ, tassā puṇṇaṃ kumbhamimaṃ kiṇātha.</p>

<p rend="hangnum" n="16:47"><hi rend="paranum">16:47</hi><hi rend="dot">.</hi></p>

<p rend="gatha1"> ‘‘Yaṃ <pb ed="P" n="5.0017" /> ve pitvā dittarūpova poso, akkosati mātaraṃ pitarañca;</p>

<p rend="gathalast">Sassumpi gaṇheyya athopi suṇhaṃ, tassā puṇṇaṃ kumbhamimaṃ kiṇātha.</p>

<p rend="hangnum" n="16:48"><hi rend="paranum">16:48</hi><hi rend="dot">.</hi></p>

<p rend="gatha1"> ‘‘Yaṃ ve pitvā dittarūpāva nārī, akkosatī sassuraṃ sāmikañca;</p>

<p rend="gathalast">Dāsampi gaṇhe paricārikampi, tassā puṇṇaṃ kumbhamimaṃ kiṇātha.</p>

<p rend="hangnum" n="16:49"><hi rend="paranum">16:49</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="5.0018" /> ve pivitvāna haneyya poso, dhamme ṭhitaṃ samaṇaṃ brāhmaṇaṃ vā;</p>

<p rend="gathalast">Gacche apāyampi tatonidānaṃ, tassā puṇṇaṃ kumbhamimaṃ kiṇātha.</p>

<p rend="hangnum" n="16:50"><hi rend="paranum">16:50</hi><hi rend="dot">.</hi></p>

<p rend="gatha1"> ‘‘Yaṃ ve pivitvā duccaritaṃ caranti, kāyena vācāya ca cetasā ca;</p>

<p rend="gathalast">Nirayaṃ vajanti duccaritaṃ caritvā, tassā puṇṇaṃ kumbhamimaṃ kiṇātha.</p>

<p rend="hangnum" n="16:51"><hi rend="paranum">16:51</hi><hi rend="dot">.</hi></p>

<p rend="gatha1"> ‘‘Yaṃ yācamānā na labhanti pubbe, bahuṃ hiraññampi pariccajantā;</p>

<p rend="gathalast">So taṃ pivitvā alikaṃ bhaṇāti, tassā puṇṇaṃ kumbhamimaṃ kiṇātha.</p>

<p rend="hangnum" n="16:52"><hi rend="paranum">16:52</hi><hi rend="dot">.</hi></p>

<p rend="gatha1"> ‘‘Yaṃ ve pitvā pesane pesiyanto, accāyike karaṇīyamhi jāte;</p>

<p rend="gathalast">Atthampi so nappajānāti vutto, tassā puṇṇaṃ kumbhamimaṃ kiṇātha.</p>

<p rend="hangnum" n="16:53"><hi rend="paranum">16:53</hi><hi rend="dot">.</hi></p>

<p rend="gatha1"> ‘‘Hirīmanāpi <pb ed="V" n="5.0017" /> ahirīkabhāvaṃ, pātuṃ karonti madanāya mattā;</p>

<p rend="gathalast">Dhīrāpi santā bahukaṃ bhaṇanti, tassā puṇṇaṃ kumbhamimaṃ kiṇātha.</p>

<p rend="hangnum" n="16:54"><hi rend="paranum">16:54</hi><hi rend="dot">.</hi></p>

<p rend="gatha1"> ‘‘Yaṃ ve pitvā ekathūpā sayanti, anāsakā thaṇḍiladukkhaseyyaṃ;</p>

<p rend="gathalast">Dubbaṇṇiyaṃ āyasakyañcupenti, tassā puṇṇaṃ kumbhamimaṃ kiṇātha.</p>

<p rend="hangnum" n="16:55"><hi rend="paranum">16:55</hi><hi rend="dot">.</hi></p>

<p rend="gatha1"> ‘‘Yaṃ ve pitvā pattakhandhā sayanti, gāvo kūṭahatāva na <pb ed="P" n="5.0018" /> hi vāruṇiyā;</p>

<p rend="gathalast">Vego narena susahoriva, tassā puṇṇaṃ kumbhamimaṃ kiṇātha.</p>

<p rend="hangnum" n="16:56"><hi rend="paranum">16:56</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="5.0019" /> manussā vivajjanti, sappaṃ ghoravisamiva;</p>

<p rend="gathalast">Taṃ loke visasamānaṃ, ko naro pātumarahati.</p>

<p rend="hangnum" n="16:57"><hi rend="paranum">16:57</hi><hi rend="dot">.</hi></p>

<p rend="gatha1"> ‘‘Yaṃ ve pitvā andhakaveṇḍaputtā, samuddatīre paricārayantā;</p>

<p rend="gathalast">Upakkamuṃ musalebhi aññamaññaṃ, tassā puṇṇaṃ kumbhamimaṃ kiṇātha.</p>

<p rend="hangnum" n="16:58"><hi rend="paranum">16:58</hi><hi rend="dot">.</hi></p>

<p rend="gatha1"> ‘‘Yaṃ ve pitvā pubbadevā pamattā, tidivā cutā sassatiyā samāyā;</p>

<p rend="gathalast">Taṃ tādisaṃ majjamimaṃ niratthakaṃ, jānaṃ mahārāja kathaṃ piveyya.</p>

<p rend="hangnum" n="16:59"><hi rend="paranum">16:59</hi><hi rend="dot">.</hi></p>

<p rend="gatha1"> ‘‘Nayimasmiṃ kumbhasmiṃ dadhi vā madhu vā, evaṃ abhiññāya kiṇāhi rāja;</p>

<p rend="gathalast">Evañhimaṃ kumbhagatā mayā te, akkhātarūpaṃ tava sabbamittā’’ti.</p>

<p rend="bodytext">Tattha <hi rend="bold">vajjānī</hi>tiādīnavā. <hi rend="bold">Gaḷeyyā</hi>ti gacchanto pade pade parivatteyya. <hi rend="bold">Yaṃ pitvā pate</hi>ti yaṃ pivitvā pateyya. <hi rend="bold">Sobbha</hi>nti āvāṭaṃ. <hi rend="bold">Candaniyoḷigalla</hi>nti candanikañca oḷigallañca. <hi rend="bold">Abhojaneyya</hi>nti bhuñjituṃ ayuttaṃ. <hi rend="bold">Anesamāno</hi>ti anissaro. <hi rend="bold">Gorivā</hi>ti goṇo viya. <hi rend="bold">Bhakkhasādī</hi>ti purāṇakasaṭakhādako, yathā so tattha tattha bhakkhasaṃ pariyesanto āhiṇḍati, evaṃ āhiṇḍatīti attho. <hi rend="bold">Anāthamāno</hi>ti niravassayo anātho viya. <hi rend="bold">Upagāyatī</hi>ti aññaṃ gāyantaṃ disvā upagantvā gāyati. <hi rend="bold">Acelovā</hi>ti acelako viya. <hi rend="bold">Visikhantarānī</hi>ti antaravīthiyo. <hi rend="bold">Ativelasāyī</hi>ti aticirampi niddaṃ okkameyya. ‘‘Ativelacārī’’tipi pāṭho, ativelacārī hutvā careyyāti attho.</p>

<p rend="bodytext"><hi rend="bold">Dārukaṭallako</hi><pb ed="V" n="5.0018" /><hi rend="bold">vā</hi>ti dārumayayantarūpakaṃ viya. <hi rend="bold">Bhogajāniñcupentī</hi>ti bhogajāniñca upenti, pāṇātipātādīni katvā daṇḍapīḷitā dhanajāniñca aññañca vadhabandhanādidukkhaṃ pāpuṇantīti attho. <hi rend="bold">Vantagato</hi>ti attano vantasmiṃ <pb ed="P" n="5.0019" /> gato. <hi rend="bold">Byasanno</hi>ti byasanāpanno. ‘‘Visanno’’tipi pāṭho <pb ed="M" n="5.0020" />, tasmiṃ vante osannoti attho. <hi rend="bold">Ukkaṭṭho</hi>ti ahaṃ mahāyodho, ko mayā sadiso atthīti evaṃ ukkaṃsagato hutvā. <hi rend="bold">Āvilakkho</hi>ti rattakkho. <hi rend="bold">Sabbapathavī</hi>ti sabbā pathavī. ‘‘Sabbaputhuvī’’tipi pāṭho. <hi rend="bold">Cāturanto</hi>ti catusamuddapariyantāya pathaviyā issaro. <hi rend="bold">Mānātimānā</hi>ti mānakārikā. Sesapadesupi eseva nayo. <hi rend="bold">Gatī</hi>ti nibbatti. <hi rend="bold">Niketo</hi>ti nivāso. <hi rend="bold">Tassā puṇṇa</hi>nti yā evarūpā, tassā puṇṇaṃ. <hi rend="bold">Iddhānī</hi>ti samiddhāni. <hi rend="bold">Phītānī</hi>ti vatthālaṅkārakappabhaṇḍehi pupphitāni. <hi rend="bold">Ucchinnadāyajjakatānī</hi>ti ucchinnadāyādāni niddhanāni katāni. <hi rend="bold">Yattha vināsayantī</hi>ti yaṃ nissāya yattha patiṭṭhitā, evaṃ bahumpi dhanadhaññādisāpateyyaṃ nāsayanti, kapaṇā honti.</p>

<p rend="bodytext"><hi rend="bold">Dittarūpo</hi>ti dappitarūpo. <hi rend="bold">Gaṇheyyā</hi>ti bhariyasaññāya kilesavasena hatthe gaṇheyya. <hi rend="bold">Dāsampi gaṇhe</hi>ti attano dāsampi kilesavasena ‘‘sāmiko me’’ti gaṇheyya. <hi rend="bold">Pivitvānā</hi>ti pivitvā. <hi rend="bold">Duccaritaṃ caritvā</hi>ti evaṃ tīhi dvārehi dasavidhampi akusalaṃ katvā. <hi rend="bold">Yaṃ yācamānā</hi>ti yaṃ purisaṃ pubbe suraṃ apivantaṃ bahuṃ hiraññaṃ pariccajantā musāvādaṃ karohīti yācamānā na labhanti. <hi rend="bold">Pitvā</hi>ti pivitvā ṭhito. <hi rend="bold">Nappajānāti vutto</hi>ti ‘‘kenaṭṭhena āgatosī’’ti vutto sāsanassa duggahitattā taṃ atthaṃ na jānāti. <hi rend="bold">Hirīmanāpī</hi>ti hirīyuttacittāpi. <hi rend="bold">Ekathūpā</hi>ti sūkarapotakā viya hīnajaccehipi saddhiṃ ekarāsī hutvā. <hi rend="bold">Anāsakā</hi>ti nirāhārā. <hi rend="bold">Thaṇḍiladukkhaseyya</hi>nti bhūmiyaṃ dukkhaseyyaṃ sayanti. <hi rend="bold">Āyasakya</hi>nti garahaṃ.</p>

<p rend="bodytext"><hi rend="bold">Pattakhandhā</hi>ti patitakkhandhā. <hi rend="bold">Kūṭahatāvā</hi>ti gīvāya baddhena kūṭena hatā gāvo viya, yathā tā tiṇaṃ akhādantiyo pānīyaṃ apivantiyo sayanti, tathā sayantīti attho. <hi rend="bold">Ghoravisamivā</hi>ti ghoravisaṃ viya. <hi rend="bold">Visasamāna</hi>nti visasadisaṃ. <hi rend="bold">Andhakaveṇḍaputtā</hi>ti dasa bhātikarājāno. <hi rend="bold">Upakkamu</hi>nti pahariṃsu. <hi rend="bold">Pubbadevā</hi>ti asurā. <hi rend="bold">Tidivā</hi>ti tāvatiṃsadevalokā. <hi rend="bold">Sassatiyā</hi>ti sassatā, dīghāyukabhāvena niccasammatā devalokāti attho. <hi rend="bold">Samāyā</hi>ti saddhiṃ asuramāyāhi. <hi rend="bold">Jāna</hi>nti evaṃ ‘‘niratthakaṃ eta’’nti jānanto tumhādiso paṇḍito puriso kathaṃ piveyya <pb ed="M" n="5.0021" />. <hi rend="bold">Kumbhagatā mayā</hi>ti kumbhagataṃ mayā, ayameva vā pāṭho. <hi rend="bold">Akkhātarūpa</hi>nti sabhāvato akkhātaṃ.</p>

<p rend="bodytext">Taṃ <pb ed="V" n="5.0019" /> sutvā rājā surāya ādīnavaṃ ñatvā tuṭṭho sakkassa thutiṃ karonto dve gāthā abhāsi –</p>

<p rend="hangnum" n="16:60"><hi rend="paranum">16:60</hi><hi rend="dot">.</hi></p>

<p rend="gatha1"> ‘‘Na <pb ed="P" n="5.0020" /> me pitā vā athavāpi mātā, etādisā yādisako tuvaṃsi;</p>

<p rend="gathalast">Hitānukampī paramatthakāmo, sohaṃ karissaṃ vacanaṃ tavajja.</p>

<p rend="hangnum" n="16:61"><hi rend="paranum">16:61</hi><hi rend="dot">.</hi></p>

<p rend="gatha1"> ‘‘Dadāmi te gāmavarāni pañca, dāsīsataṃ satta gavaṃsatāni;</p>

<p rend="gathalast">Ājaññayutte ca rathe dasa ime, ācariyo hosi mamatthakāmo’’ti.</p>

<p rend="bodytext">Tattha <hi rend="bold">gāmavarānī</hi>ti, brāhmaṇa, ācariyassa nāma ācariyabhāgo icchitabbo, saṃvacchare saṃvacchare satasahassuṭṭhānake tuyhaṃ pañca gāme dadāmīti vadati. <hi rend="bold">Dasa ime</hi>ti ime dasa purato ṭhite kañcanavicitte rathe dassento evamāha.</p>

<p rend="bodytext">Taṃ sutvā sakko devattabhāvaṃ dassetvā attānaṃ jānāpento ākāse ṭhatvā dve gāthā abhāsi –</p>

<p rend="hangnum" n="16:62"><hi rend="paranum">16:62</hi><hi rend="dot">.</hi></p>

<p rend="gatha1"> ‘‘Taveva dāsīsatamatthu rāja, gāmā ca gāvo ca taveva hontu;</p>

<p rend="gathalast">Ājaññayuttā ca rathā taveva, sakkohamasmī tidasānamindo.</p>

<p rend="hangnum" n="16:63"><hi rend="paranum">16:63</hi><hi rend="dot">.</hi></p>

<p rend="gatha1"> ‘‘Maṃsodanaṃ sappipāyāsaṃ bhuñja, khādassu ca tvaṃ madhumāsapūve;</p>

<p rend="gathalast">Evaṃ tuvaṃ dhammarato janinda, anindito saggamupehi ṭhāna’’nti.</p>

<p rend="bodytext">Tattha <hi rend="bold">evaṃ tuvaṃ dhammarato</hi>ti evaṃ tvaṃ nānaggarasabhojanaṃ bhuñjanto surāpānā virato tīṇi duccaritāni pahāya tividhasucaritadhammarato hutvā kenaci anindito saggaṭṭhānaṃ upehīti.</p>

<p rend="bodytext">Iti <pb ed="M" n="5.0022" /> sakko tassa ovādaṃ datvā sakaṭṭhānameva gato. Sopi suraṃ apivitvā surābhājanāni bhindāpetvā sīlaṃ samādāya dānaṃ datvā saggaparāyaṇo ahosi. Jambudīpepi anukkamena surāpānaṃ vepullappattaṃ jātaṃ.</p>

<p rend="bodytext">Satthā <pb ed="V" n="5.0020" /> imaṃ dhammadesanaṃ āharitvā jātakaṃ samodhānesi – ‘‘tadā rājā ānando ahosi, sakko pana ahameva ahosi’’nti.</p>

<p rend="centre">Kumbhajātakavaṇṇanā dutiyā.</p>

<p rend="title">(513) 3. Jayaddisajātakavaṇṇanā</p>

<p rend="bodytext"><hi rend="bold">Cirassaṃ</hi><pb ed="P" n="5.0021" /><hi rend="bold">vata me</hi>ti idaṃ satthā jetavane viharanto ekaṃ mātuposakabhikkhuṃ ārabbha kathesi. Paccuppannavatthu <hi rend="bold">sāmajātaka</hi>sadisaṃ (jā. 2.22.296 ādayo). Tadā pana satthā ‘‘porāṇakapaṇḍitā kañcanamālaṃ setacchattaṃ pahāya mātāpitaro posesu’’nti vatvā atītaṃ āhari.</p>

<p rend="bodytext">Atīte kapilaraṭṭhe uttarapañcālanagare pañcālo nāma rājā ahosi. Tassa aggamahesī gabbhaṃ paṭilabhitvā puttaṃ vijāyi. Tassā purimabhave ekā sapattikā kujjhitvā ‘‘tuyhaṃ jātaṃ jātaṃ pajaṃ khādituṃ samatthā bhavissāmī’’ti patthanaṃ ṭhapetvā yakkhinī ahosi. Sā tadā okāsaṃ labhitvā tassā passantiyāva taṃ allamaṃsapesivaṇṇaṃ kumārakaṃ gahetvā murumurāyantī khāditvā pakkāmi. Dutiyavārepi tatheva akāsi. Tatiyavāre pana tassā pasūtigharaṃ paviṭṭhakāle gehaṃ parivāretvā gāḷhaṃ ārakkhaṃ akaṃsu. Vijātadivase yakkhinī āgantvā puna dārakaṃ aggahesi. Devī ‘‘yakkhinī’’ti mahāsaddamakāsi. Āvudhahatthā purisā āgantvā deviyā dinnasaññāya yakkhiniṃ anubandhiṃsu. Sā khādituṃ okāsaṃ alabhantī tato palāyitvā udakaniddhamanaṃ pāvisi. Dārako mātusaññāya tassā thanaṃ mukhena gaṇhi. Sā puttasinehaṃ uppādetvā tato palāyitvā susānaṃ gantvā dārakaṃ pāsāṇaleṇe ṭhapetvā paṭijaggi. Athassa anukkamena vaḍḍhamānassa manussamaṃsaṃ āharitvā adāsi. Ubhopi <pb ed="M" n="5.0023" /> manussamaṃsaṃ khāditvā tattha vasiṃsu. Dārako attano manussabhāvaṃ na jānāti ‘‘yakkhiniputtosmī’’ti saññāya. So attabhāvaṃ jahitvā antaradhāyituṃ na sakkoti. Athassa sā antaradhānatthāya ekaṃ mūlaṃ adāsi. So mūlānubhāvena antaradhāyitvā manussamaṃsaṃ khādanto vicarati. Yakkhinī vessavaṇassa mahārājassa veyyāvaccatthāya gatā tattheva kālamakāsi. Devīpi catutthavāre aññaṃ puttaṃ <pb ed="P" n="5.0022" /> vijāyi. So yakkhiniyā muttattā arogo ahosi. Paccāmittaṃ yakkhiniṃ jinitvā jātattā ‘‘jayaddisakumāro’’tissa nāmaṃ akaṃsu. So vayappatto sabbasippesu nipphattiṃ patvā chattaṃ ussāpetvā rajjamanusāsi.</p>

<p rend="bodytext">Tadā <pb ed="V" n="5.0021" /> bodhisatto tassa aggamahesiyā kucchimhi nibbatti, ‘‘alīnasattukumāro’’tissa nāmaṃ kariṃsu. So vayappatto uggahitasabbasippo uparājā ahosi. Sopi yakkhiniputto aparabhāge pamādena taṃ mūlaṃ nāsetvā antaradhāyituṃ asakkonto dissamānarūpova susāne manussamaṃsaṃ khādi. Manussā taṃ disvā bhītā āgantvā rañño upakkosiṃsu ‘‘deva eko yakkho dissamānarūpo susāne manussamaṃsaṃ khādati, so anukkamena nagaraṃ pavisitvā manusse māretvā khādissati, taṃ gāhāpetuṃ vaṭṭatī’’ti. Rājā ‘‘sādhū’’ti paṭissuṇitvā ‘‘gaṇhatha na’’nti āṇāpesi. Balakāyo gantvā susānaṃ parivāretvā aṭṭhāsi. Yakkhiniputto naggo ubbiggarūpo maraṇabhayabhīto viravanto manussānaṃ antaraṃ pakkhandi. Manussā ‘‘yakkho’’ti maraṇabhayabhītā dvidhā bhijjiṃsu. Sopi tato palāyitvā araññaṃ pāvisi, na puna manussapathaṃ āgacchi. So ekaṃ mahāvattaniaṭaviṃ nissāya maggapaṭipannesu manussesu ekekaṃ gahetvā araññaṃ pavisitvā māretvā khādanto ekasmiṃ nigrodhamūle vāsaṃ kappesi.</p>

<p rend="bodytext">Atheko satthavāhabrāhmaṇo aṭavipālānaṃ sahassaṃ datvā pañcahi sakaṭasatehi taṃ maggaṃ paṭipajji. Manussayakkho viravanto pakkhandi, bhītā manussā urena nipajjiṃsu. So brāhmaṇaṃ gahetvā palāyanto khāṇunā pāde viddho aṭavipālesu anubandhantesu brāhmaṇaṃ chaḍḍetvā attano vasanaṭṭhānarukkhamūle nipajji. Tassa tattha nipannassa sattame divase jayaddisarājā migavadhaṃ āṇāpetvā nagarā nikkhami. Taṃ nagarā nikkhantamattameva <pb ed="P" n="5.0023" /><pb ed="M" n="5.0024" /> takkasilavāsī nando nāma mātuposakabrāhmaṇo catasso satārahagāthāyo ādāya āgantvā rājānaṃ addasa. Rājā ‘‘nivattitvā suṇissāmī’’ti tassa nivāsagehaṃ dāpetvā migavaṃ gantvā ‘‘yassa passena migo palāyati, tasseva gīvā’’ti āha. Atheko pasadamigo uṭṭhahitvā rañño abhimukho gantvā palāyi. Amaccā parihāsaṃ kariṃsu. Rājā khaggaṃ gahetvā taṃ anubandhitvā tiyojanamatthake patvā khaggena paharitvā dve khaṇḍāni karitvā kājenādāya āgacchanto manussayakkhassa nipannaṭṭhānaṃ patvā dabbatiṇesu nisīditvā thokaṃ vissamitvā gantuṃ ārabhi. Atha naṃ so uṭṭhāya ‘‘tiṭṭha kuhiṃ gacchasi, bhakkhosi me’’ti hatthe gahetvā paṭhamaṃ gāthamāha –</p>

<p rend="hangnum" n="16:64"><hi rend="paranum">16:64</hi><hi rend="dot">.</hi></p>

<p rend="gatha1"> ‘‘Cirassaṃ vata me udapādi ajja, bhakkho mahā sattamibhattakāle;</p>

<p rend="gathalast">Kutosi kovāsi tadiṅgha brūhi, ācikkha jātiṃ vidito yathāsī’’ti.</p>

<p rend="bodytext">Tattha <hi rend="bold">bhakkho mahā</hi>ti mahābhakkho. <hi rend="bold">Sattamibhattakāle</hi>ti pāṭipadato paṭṭhāya nirāhārassa sattamiyaṃ bhattakāle. <hi rend="bold">Kutosī</hi>ti kuto āgatosīti.</p>

<p rend="bodytext">Rājā <pb ed="V" n="5.0022" /> yakkhaṃ disvā bhīto ūrutthambhaṃ patvā palāyituṃ nāsakkhi, satiṃ pana paccupaṭṭhāpetvā dutiyaṃ gāthamāha –</p>

<p rend="hangnum" n="16:65"><hi rend="paranum">16:65</hi><hi rend="dot">.</hi></p>

<p rend="gatha1"> ‘‘Pañcālarājā migavaṃ paviṭṭho, jayaddiso nāma yadissuto te;</p>

<p rend="gathalast">Carāmi kacchāni vanāni cāhaṃ, pasadaṃ imaṃ khāda mamajja muñcā’’ti.</p>

<p rend="bodytext">Tattha <hi rend="bold">migavaṃ paviṭṭho</hi>ti migavadhāya raṭṭhā nikkhanto. <hi rend="bold">Kacchānī</hi>ti pabbatapassāni. <hi rend="bold">Pasada</hi>nti pasadamigaṃ.</p>

<p rend="bodytext">Taṃ <pb ed="P" n="5.0024" /><pb ed="M" n="5.0025" /> sutvā yakkho tatiyaṃ gāthamāha –</p>

<p rend="hangnum" n="16:66"><hi rend="paranum">16:66</hi><hi rend="dot">.</hi></p>

<p rend="gatha1"> ‘‘Seneva tvaṃ paṇasi sassamāno, mamesa bhakkho pasado yaṃ vadesi;</p>

<p rend="gathalast">Taṃ khādiyāna pasadaṃ jighaññaṃ, khādissaṃ pacchā na vilāpakālo’’ti.</p>

<p rend="bodytext">Tattha <hi rend="bold">senevā</hi>ti mama santakeneva. <hi rend="bold">Paṇasī</hi>ti voharasi attānaṃ vikkiṇāsi. <hi rend="bold">Sassamāno</hi>ti vihiṃsayamāno. <hi rend="bold">Taṃ khādiyānā</hi>ti taṃ paṭhamaṃ khāditvā. <hi rend="bold">Jighañña</hi>nti ghasitukāmo. <hi rend="bold">Khādissa</hi>nti etaṃ pacchā khādissāmi. <hi rend="bold">Na vilāpakālo</hi>ti mā vilapi. Nāyaṃ vilāpakāloti vadati.</p>

<p rend="bodytext">Taṃ sutvā rājā nandabrāhmaṇaṃ saritvā catutthaṃ gāthamāha –</p>

<p rend="hangnum" n="16:67"><hi rend="paranum">16:67</hi><hi rend="dot">.</hi></p>

<p rend="gatha1"> ‘‘Na catthi mokkho mama nikkayena, gantvāna pacchāgamanāya paṇhe;</p>

<p rend="gathalast">Taṃ saṅgaraṃ brāhmaṇassappadāya, saccānurakkhī punarāvajissa’’nti.</p>

<p rend="bodytext">Tattha <hi rend="bold">na catthī</hi>ti na ce mayhaṃ nikkayena vimokkho atthi. <hi rend="bold">Gantvānā</hi>ti evaṃ sante ajja imaṃ migamaṃsaṃ khāditvā mama nagaraṃ gantvā. <hi rend="bold">Paṇhe</hi>ti pageyeva, sveva pātarāsakāle paccāgamanatthāya paṭiññaṃ gaṇhāhīti adhippāyo. <hi rend="bold">Taṃ saṅgara</hi>nti mayā ‘‘dhanaṃ te dassāmī’’ti brāhmaṇassa saṅgaro kato, taṃ tassa datvā imaṃ mayā vuttaṃ saccaṃ anurakkhanto ahaṃ puna āgamissāmīti attho.</p>

<p rend="bodytext">Taṃ <pb ed="V" n="5.0023" /> sutvā yakkho pañcamaṃ gāthamāha –</p>

<p rend="hangnum" n="16:68"><hi rend="paranum">16:68</hi><hi rend="dot">.</hi></p>

<p rend="gatha1"> ‘‘Kiṃ kammajātaṃ anutappate tvaṃ, pattaṃ samīpaṃ maraṇassa rāja;</p>

<p rend="gathalast">Ācikkha me taṃ api sakkuṇemu, anujānituṃ āgamanāya paṇhe’’ti.</p>

<p rend="bodytext">Tattha <pb ed="P" n="5.0025" /><pb ed="M" n="5.0026" /> kammameva <hi rend="bold">kammajātaṃ. Anutappate</hi>ti taṃ anutappati. <hi rend="bold">Patta</hi>nti upagataṃ. <hi rend="bold">Api sakkuṇemū</hi>ti api nāma taṃ tava sokakāraṇaṃ sutvā pātova āgamanāya taṃ anujānituṃ sakkuṇeyyāmāti attho.</p>

<p rend="bodytext">Rājā taṃ kāraṇaṃ kathento chaṭṭhaṃ gāthamāha –</p>

<p rend="hangnum" n="16:69"><hi rend="paranum">16:69</hi><hi rend="dot">.</hi></p>

<p rend="gatha1"> ‘‘Katā mayā brāhmaṇassa dhanāsā, taṃ saṅgaraṃ paṭimukkaṃ na muttaṃ;</p>

<p rend="gathalast">Taṃ saṅgaraṃ brāhmaṇassappadāya, saccānurakkhī punarāvajissa’’nti.</p>

<p rend="bodytext">Tattha <hi rend="bold">paṭimukkaṃ na mutta</hi>nti catasso satārahā gāthā sutvā ‘‘dhanaṃ te dassāmī’’ti paṭiññāya mayā attani paṭimuñcitvā ṭhapitaṃ, na pana taṃ muttaṃ dhanassa adinnattā.</p>

<p rend="bodytext">Taṃ sutvā yakkho sattamaṃ gāthamāha –</p>

<p rend="hangnum" n="16:70"><hi rend="paranum">16:70</hi><hi rend="dot">.</hi></p>

<p rend="gatha1"> ‘‘Yā te katā brāhmaṇassa dhanāsā, taṃ saṅgaraṃ paṭimukkaṃ na muttaṃ;</p>

<p rend="gathalast">Taṃ saṅgaraṃ brāhmaṇassappadāya, saccānurakkhī punarāvajassū’’ti.</p>

<p rend="bodytext">Tattha <hi rend="bold">punarāvajassū</hi>ti puna āgacchassu.</p>

<p rend="bodytext">Evañca pana vatvā rājānaṃ vissajjesi. So tena vissaṭṭho ‘‘tvaṃ mā cintayi, ahaṃ pātova āgamissāmī’’ti vatvā magganimittāni sallakkhento attano balakāyaṃ upagantvā balakāyaparivuto nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā tā gāthā sutvā cattāri sahassāni datvā yānaṃ āropetvā ‘‘imaṃ takkasilameva nethā’’ti manusse datvā brāhmaṇaṃ uyyojetvā dutiyadivase paṭigantukāmo hutvā puttaṃ āmantetvā anusāsi. Tamatthaṃ dīpento satthā dve gāthā abhāsi –</p>

<p rend="hangnum" n="16:71"><hi rend="paranum">16:71</hi><hi rend="dot">.</hi></p>

<p rend="gatha1"> ‘‘Muttoca <pb ed="V" n="5.0024" /><pb ed="M" n="5.0027" /> so porisādassa hatthā, gantvā sakaṃ mandiraṃ kāmakāmī;</p>

<p rend="gathalast">Taṃ <pb ed="P" n="5.0026" /> saṅgaraṃ brāhmaṇassappadāya, āmantayī puttamalīnasattuṃ.</p>

<p rend="hangnum" n="16:72"><hi rend="paranum">16:72</hi><hi rend="dot">.</hi></p>

<p rend="gatha1"> ‘‘Ajjeva rajjaṃ abhisiñcayassu, dhammaṃ cara sesu paresu cāpi;</p>

<p rend="gathalast">Adhammakāro ca te māhu raṭṭhe, gacchāmahaṃ porisādassa ñatte’’ti.</p>

<p rend="bodytext">Tattha <hi rend="bold">alīnasattu</hi>nti evaṃnāmakaṃ kumāraṃ. Pāḷiyaṃ pana ‘‘arinasattu’’nti likhitaṃ. <hi rend="bold">Ajjeva rajja</hi>nti putta rajjaṃ te dammi, tvaṃ ajjeva muddhani abhisekaṃ abhisiñcayassu. <hi rend="bold">Ñatte</hi>ti abhyāse, santiketi attho.</p>

<p rend="bodytext">Taṃ sutvā kumāro dasamaṃ gāthamāha –</p>

<p rend="hangnum" n="16:73"><hi rend="paranum">16:73</hi><hi rend="dot">.</hi></p>

<p rend="gatha1"> ‘‘Kiṃ kamma krubbaṃ tava deva pāva, nārādhayī taṃ tadicchāmi sotuṃ;</p>

<p rend="gathalast">Yamajja rajjamhi udassaye tuvaṃ, rajjampi niccheyyaṃ, tayā vināha’’nti.</p>

<p rend="bodytext">Tattha <hi rend="bold">krubba</hi>nti karonto. <hi rend="bold">Yamajjā</hi>ti yena anārādhakammena ajja maṃ rajjamhi tvaṃ udassaye ussāpesi patiṭṭhāpesi, taṃ me ācikkha, ahañhi tayā vinā rajjampi na icchāmīti attho.</p>

<p rend="bodytext">Taṃ sutvā rājā anantaraṃ gāthamāha –</p>

<p rend="hangnum" n="16:74"><hi rend="paranum">16:74</hi><hi rend="dot">.</hi></p>

<p rend="gatha1"> ‘‘Na kammunā vā vacasāva tāta, aparādhitohaṃ tuviyaṃ sarāmi;</p>

<p rend="gathalast">Sandhiñca katvā purisādakena, saccānurakkhī punāhaṃ gamissa’’nti.</p>

<p rend="bodytext">Tattha <hi rend="bold">aparādhito</hi>ti aparādhaṃ ito. <hi rend="bold">Tuviya</hi>nti tava santakaṃ. Idaṃ vuttaṃ hoti – tāta, ahaṃ ito tava kammato vā tava vacanato vā <pb ed="M" n="5.0028" /> kiñci mama appiyaṃ aparādhaṃ na sarāmīti. <hi rend="bold">Sandhiñca katvā</hi>ti maṃ pana migavaṃ <pb ed="P" n="5.0027" /> gataṃ eko yakkho ‘‘khādissāmī’’ti gaṇhi. Athāhaṃ brāhmaṇassa dhammakathaṃ sutvā tassa sakkāraṃ katvā ‘‘sve tava pātarāsakāle āgamissāmī’’ti tena purisādakena sandhiṃ saccaṃ katvā āgato, tasmā taṃ saccaṃ anurakkhanto puna tattha gamissāmi, tvaṃ rajjaṃ kārehīti vadati.</p>

<p rend="bodytext">Taṃ <pb ed="V" n="5.0025" /> sutvā kumāro gāthamāha –</p>

<p rend="hangnum" n="16:75"><hi rend="paranum">16:75</hi><hi rend="dot">.</hi></p>

<p rend="gatha1"> ‘‘Ahaṃ gamissāmi idheva hohi, natthi tato jīvato vippamokkho;</p>

<p rend="gathalast">Sace tuvaṃ gacchasiyeva rāja, ahampi gacchāmi ubho na homā’’ti.</p>

<p rend="bodytext">Tattha <hi rend="bold">idhevā</hi>ti tvaṃ idheva hoti. <hi rend="bold">Tato</hi>ti tassa santikā jīvantassa mokkho nāma natthi. <hi rend="bold">Ubho</hi>ti evaṃ sante ubhopi na bhavissāma.</p>

<p rend="bodytext">Taṃ sutvā rājā gāthamāha –</p>

<p rend="hangnum" n="16:76"><hi rend="paranum">16:76</hi><hi rend="dot">.</hi></p>

<p rend="gatha1"> ‘‘Addhā hi tāta satānesa dhammo, maraṇā ca me dukkhataraṃ tadassa;</p>

<p rend="gathalast">Kammāsapādo taṃ yadā pacitvā, pasayha khāde bhidā rukkhasūle’’ti.</p>

<p rend="bodytext">Tassattho – <hi rend="bold">addhā</hi> ekaṃsena esa, tāta, <hi rend="bold">satānaṃ</hi> paṇḍitānaṃ <hi rend="bold">dhammo</hi> sabhāvo, yuttaṃ tvaṃ vadasi, api ca kho pana mayhaṃ maraṇatopetaṃ dukkhataraṃ assa, yadā taṃ so kammāsapādo. <hi rend="bold">Bhidā rukkhasūle</hi>ti tikhiṇarukkhasūle bhitvā pacitvā pasayha balakkārena khādeyyāti.</p>

<p rend="bodytext">Taṃ sutvā kumāro gāthamāha –</p>

<p rend="hangnum" n="16:77"><hi rend="paranum">16:77</hi><hi rend="dot">.</hi></p>

<p rend="gatha1"> ‘‘Pāṇena te pāṇamahaṃ nimissaṃ, mā tvaṃ agā porisādassa ñatte;</p>

<p rend="gathalast">Evañca te pāṇamahaṃ nimissaṃ, tasmā mataṃ jīvitassa vaṇṇemī’’ti.</p>

<p rend="bodytext">Tattha <pb ed="M" n="5.0029" /><hi rend="bold">nimissa</hi>nti ahaṃ idheva tava pāṇena mama pāṇaṃ parivattessaṃ. <hi rend="bold">Tasmā</hi>ti yasmā etaṃ pāṇaṃ tava pāṇenāhaṃ nimissaṃ, tasmā tava <pb ed="P" n="5.0028" /> jīvitassatthāya mama maraṇaṃ vaṇṇemi maraṇameva varemi, icchāmīti attho.</p>

<p rend="bodytext">Taṃ sutvā rājā puttassa balaṃ jānanto ‘‘sādhu tāta, gacchāhī’’ti sampaṭicchi. So mātāpitaro vanditvā nagaramhā nikkhami. Tamatthaṃ pakāsento satthā upaḍḍhagāthamāha –</p>

<p rend="hangnum" n="16:78"><hi rend="paranum">16:78</hi><hi rend="dot">.</hi></p>

<p rend="bodytext"> ‘‘Tato <pb ed="V" n="5.0026" /> have dhitimā rājaputto, vanditvā mātu ca pitu ca pāde’’ti.</p>

<p rend="gathalast">Tattha <hi rend="bold">pāde</hi>ti pāde vanditvā nikkhantoti attho;</p>

<p rend="bodytext">Athassa mātāpitaropi bhaginīpi bhariyāpi amaccaparijanehi saddhiṃyeva nikkhamiṃsu. So nagarā nikkhamitvā pitaraṃ maggaṃ pucchitvā suṭṭhu vavatthapetvā mātāpitaro vanditvā sesānaṃ ovādaṃ datvā acchambhito kesarasīho viya maggaṃ āruyha yakkhāvāsaṃ pāyāsi. Taṃ gacchantaṃ disvā mātā sakabhāvena saṇṭhātuṃ asakkontī pathaviyaṃ pati. Pitā bāhā paggayha mahantena saddena kandi. Tampi atthaṃ pakāsento satthā –</p>

<p rend="bodytext">‘‘Dukhinissa mātā nipatā pathabyā, pitāssa paggayha bhujāni kandatī’’ti. –</p>

<p rend="unindented">Upaḍḍhagāthaṃ vatvā tassa pitarā payuttaṃ āsīsavādaṃ abhivādanavādaṃ mātarā bhaginībhariyāhi ca kataṃ saccakiriyaṃ pakāsento aparāpi catasso gāthā abhāsi –</p>

<p rend="hangnum" n="16:79"><hi rend="paranum">16:79</hi><hi rend="dot">.</hi></p>

<p rend="gatha1"> ‘‘Taṃ gacchantaṃ tāva pitā viditvā, parammukho vandati pañjalīko;</p>

<p rend="gatha2">Somo ca rājā varuṇo ca rājā, pajāpatī candimā sūriyo ca;</p>

<p rend="gathalast">Etehi gutto purisādakamhā, anuññāto sotthi paccehi tāta.</p>

<p rend="hangnum" n="16:80"><hi rend="paranum">16:80</hi><hi rend="dot">.</hi></p>

<p rend="gatha1"> ‘‘Yaṃ <pb ed="P" n="5.0029" /><pb ed="M" n="5.0030" /> daṇḍakirañño gatassa mātā, rāmassakāsi sotthānaṃ suguttā;</p>

<p rend="gatha2">Taṃ te ahaṃ sotthānaṃ karomi, etena saccena sarantu devā;</p>

<p rend="gathalast">Anuññāto sotthi paccehi putta.</p>

<p rend="hangnum" n="16:81"><hi rend="paranum">16:81</hi><hi rend="dot">.</hi></p>

<p rend="gatha1"> ‘‘Āvī raho vāpi manopadosaṃ, nāhaṃ sare jātu malīnasatte;</p>

<p rend="gathalast">Etena saccena sarantu devā, anuññāto sotthi paccehi bhātika.</p>

<p rend="hangnum" n="16:82"><hi rend="paranum">16:82</hi><hi rend="dot">.</hi></p>

<p rend="gatha1"> ‘‘Yasmā ca me anadhimanosi sāmi, na cāpi me manasā appiyosi;</p>

<p rend="gathalast">Etena saccena sarantu devā, anuññāto sotthi paccehi sāmī’’ti.</p>

<p rend="bodytext">Tattha <hi rend="bold">parammukho</hi>ti ayaṃ me putto parammukho mātāpitaro vanditvā gacchati, iti etaṃ parammukhaṃ <pb ed="V" n="5.0027" /> gacchantaṃ disvā viditvā. <hi rend="bold">Pañjalīko</hi>ti tasmiṃ kāle sirasi añjaliṃ ṭhapetvā vandati devatā namassati. <hi rend="bold">Purisādakamhā</hi>ti purisādassa santikā tena anuññāto sotthinā paccehi.</p>

<p rend="bodytext"><hi rend="bold">Rāmassakāsī</hi>ti rāmassa akāsi. Eko kira bārāṇasivāsī rāmo nāma mātuposako mātāpitaro paṭijagganto vohāratthāya gato daṇḍakirañño vijite kumbhavatīnagaraṃ gantvā navavidhena vassena sakalaraṭṭhe vināsiyamāne mātāpitūnaṃ guṇaṃ sari. Atha naṃ mātupaṭṭhānakammassa phalena devatā sotthinā ānayitvā mātu adaṃsu. Taṃ kāraṇaṃ sutavasenāharitvā evamāha. <hi rend="bold">Sotthāna</hi>nti sotthibhāvaṃ. Taṃ pana kiñcāpi devatā kariṃsu, mātupaṭṭhānaṃ nissāya nibbattattā pana mātā akāsīti vuttaṃ. <hi rend="bold">Taṃ te aha</hi>nti ahampi te tameva sotthānaṃ karomi, maṃ nissāya tatheva tava sotthibhāvo hotūti attho. Atha vā <hi rend="bold">karomī</hi>ti icchāmi. <hi rend="bold">Etena saccenā</hi>ti sace devatāhi tassa sotthinā ānītabhāvo sacco, etena saccena mamapi puttaṃ sarantu devā <pb ed="M" n="5.0031" />, rāmaṃ viya tampi āharitvā mama dassantūti attho. <hi rend="bold">Anuññāto</hi>ti porisādena ‘‘gacchā’’ti anuññāto devatānaṃ ānubhāvena sotthi paṭiāgaccha puttāti vadati.</p>

<p rend="bodytext"><hi rend="bold">Jātu malīnasatte</hi>ti jātu ekaṃsena alīnasatte mama bhātike ahaṃ sammukhā vā parammukhā vā manopadosaṃ na sarāmi, na mayā tamhi manopadoso katapubboti evamassa kaniṭṭhā saccamakāsi. <hi rend="bold">Yasmā ca me anadhimanosi</hi><pb ed="P" n="5.0030" />, <hi rend="bold">sāmī</hi>ti mama, sāmi alīnasattu yasmā tvaṃ anadhimanosi, maṃ abhibhavitvā atikkamitvā aññaṃ manena na patthesi. <hi rend="bold">Na cāpi me manasā appiyosī</hi>ti mayhampi ca manasā tvaṃ appiyo na hosi, aññamaññaṃ piyasaṃvāsāva mayanti evamassa aggamahesī saccamakāsi.</p>

<p rend="bodytext">Kumāropi pitarā akkhātanayena rakkhāvāsamaggaṃ paṭipajji. Yakkhopi ‘‘khattiyā nāma bahumāyā honti, ko jānāti, kiṃ bhavissatī’’ti rukkhaṃ abhiruhitvā rañño āgamanaṃ olokento nisīdi. So kumāraṃ āgacchantaṃ disvā ‘‘pitaraṃ nivattetvā putto āgato bhavissati, natthi me bhaya’’nti otaritvā tassa piṭṭhiṃ dassento nisīdi. So āgantvā tassa purato aṭṭhāsi. Atha yakkho gāthamāha –</p>

<p rend="hangnum" n="16:83"><hi rend="paranum">16:83</hi><hi rend="dot">.</hi></p>

<p rend="gatha1"> ‘‘Brahā ujū cārumukho kutosi, na maṃ pajānāsi vane vasantaṃ;</p>

<p rend="gathalast">Luddaṃ maṃ ñatvā ‘purisādako’si, ko sotthimājānamidhāvajeyyā’’ti.</p>

<p rend="bodytext">Tattha <pb ed="V" n="5.0028" /><hi rend="bold">ko sotthimājānamidhāvajeyyā</hi>ti kumāra ko nāma puriso attano sotthibhāvaṃ jānanto icchanto idhāgaccheyya, tvaṃ ajānanto āgato maññeti.</p>

<p rend="bodytext">Taṃ sutvā kumāro gāthamāha –</p>

<p rend="hangnum" n="16:84"><hi rend="paranum">16:84</hi><hi rend="dot">.</hi></p>

<p rend="gatha1"> ‘‘Jānāmi ludda purisādako tvaṃ, na taṃ na jānāmi vane vasantaṃ;</p>

<p rend="gathalast">Ahañca puttosmi jayaddisassa, mamajja khāda pituno pamokkhā’’ti.</p>

<p rend="bodytext">Tattha <pb ed="M" n="5.0032" /><hi rend="bold">pamokkhā</hi>ti pamokkhahetu ahaṃ pitu jīvitaṃ datvā idhāgato, tasmā taṃ muñca, maṃ khādāhīti attho.</p>

<p rend="bodytext">Tato yakkho gāthamāha –</p>

<p rend="hangnum" n="16:85"><hi rend="paranum">16:85</hi><hi rend="dot">.</hi></p>

<p rend="gatha1"> ‘‘Jānāmi puttoti jayaddisassa, tathā hi vo mukhavaṇṇo ubhinnaṃ;</p>

<p rend="gathalast">Sudukkaraññeva <pb ed="P" n="5.0031" /> kataṃ tavedaṃ, yo mattumicche pituno pamokkhā’’ti.</p>

<p rend="bodytext">Tattha <hi rend="bold">tathā hi vo</hi>ti tādiso vo tumhākaṃ. Ubhinnampi sadisova mukhavaṇṇo hotīti attho. <hi rend="bold">Kataṃ taveda</hi>nti idaṃ tava kammaṃ sudukkaraṃ.</p>

<p rend="bodytext">Tato kumāro gāthamāha –</p>

<p rend="hangnum" n="16:86"><hi rend="paranum">16:86</hi><hi rend="dot">.</hi></p>

<p rend="gatha1"> ‘‘Na dukkaraṃ kiñci mahettha maññe, yo mattumicche pituno pamokkhā;</p>

<p rend="gathalast">Mātu ca hetu paraloka gantvā, sukhena saggena ca sampayutto’’ti.</p>

<p rend="bodytext">Tattha <hi rend="bold">kiñci mahettha maññe</hi>ti kiñci ahaṃ ettha na maññāmi. Idaṃ vuttaṃ hoti – yakkha yo puggalo pitu vā pamokkhatthāya mātu vā hetu paralokaṃ gantvā sukhena sagge nibbattanakasukhena sampayutto bhavituṃ <hi rend="bold">mattumicche</hi> marituṃ icchati, tasmā ahaṃ ettha mātāpitūnaṃ atthāya jīvitapariccāge kiñci dukkaraṃ na maññāmīti.</p>

<p rend="bodytext">Taṃ <pb ed="V" n="5.0029" /> sutvā yakkho ‘‘kumāra, maraṇassa abhayānakasatto nāma natthi, tvaṃ kasmā na bhāyasī’’ti pucchi. So tassa kathento dve gāthā abhāsi –</p>

<p rend="hangnum" n="16:87"><hi rend="paranum">16:87</hi><hi rend="dot">.</hi></p>

<p rend="gatha1"> ‘‘Ahañca kho attano pāpakiriyaṃ, āvī raho vāpi sare na jātu;</p>

<p rend="gathalast">Saṅkhātajātīmaraṇohamasmi, yatheva me idha tathā parattha.</p>

<p rend="hangnum" n="16:88"><hi rend="paranum">16:88</hi><hi rend="dot">.</hi></p>

<p rend="gatha1"> ‘‘Khādajja <pb ed="M" n="5.0033" /> maṃ dāni mahānubhāva, karassu kiccāni imaṃ sarīraṃ;</p>

<p rend="gathalast">Rukkhassa vā te papatāmi aggā, chādayamāno mayhaṃ tvamadesi maṃsa’’nti.</p>

<p rend="bodytext">Tattha <hi rend="bold">sare na jātū</hi>ti ekaṃseneva na sarāmi. <hi rend="bold">Saṅkhātajātīmaraṇohamasmī</hi>ti ahaṃ ñāṇena suparicchinnajātimaraṇo, jātasatto amaraṇadhammo nāma natthīti jānāmi. <hi rend="bold">Yatheva me idhā</hi>ti yatheva mama idha <pb ed="P" n="5.0032" />, tathā paraloke, yathā ca paraloke, tathā idhāpi maraṇato mutti nāma natthīti idampi mama ñāṇena suparicchinnaṃ. <hi rend="bold">Karassu kiccānī</hi>ti iminā sarīrena kattabbakiccāni kara, imaṃ te mayā nissaṭṭhaṃ sarīraṃ. <hi rend="bold">Chādayamāno mayhaṃ tvamadesi maṃsa</hi>nti mayi rukkhaggā patitvā mate mama sarīrato tvaṃ chādayamāno rocayamāno yaṃ yaṃ icchasi, taṃ taṃ maṃsaṃ adesi, khādeyyāsīti attho.</p>

<p rend="bodytext">Yakkho tassa vacanaṃ sutvā bhīto hutvā ‘‘na sakkā imassa maṃsaṃ khādituṃ, upāyena naṃ palāpessāmī’’ti cintetvā imaṃ gāthamāha –</p>

<p rend="hangnum" n="16:89"><hi rend="paranum">16:89</hi><hi rend="dot">.</hi></p>

<p rend="gatha1"> ‘‘Idañca te ruccati rājaputta, cajesi pāṇaṃ pituno pamokkhā;</p>

<p rend="gathalast">Tasmā hi so tvaṃ taramānarūpo, sambhañja kaṭṭhāni jalehi aggi’’nti.</p>

<p rend="bodytext">Tattha <hi rend="bold">jalehī</hi>ti araññaṃ pavisitvā sāradārūni āharitvā aggiṃ jāletvā niddhūme aṅgāre kara, tattha te maṃsaṃ pacitvā khādissāmīti dīpeti.</p>

<p rend="bodytext">So tathā katvā tassa santikaṃ agamāsi. Taṃ kāraṇaṃ pakāsento satthā itaraṃ gāthamāha –</p>

<p rend="hangnum" n="16:90"><hi rend="paranum">16:90</hi><hi rend="dot">.</hi></p>

<p rend="gatha1"> ‘‘Tato have dhitimā rājaputto, dāruṃ samāharitvā mahantamaggiṃ;</p>

<p rend="gathalast">Santīpayitvā paṭivedayittha, ādīpito dāni mahāyamaggī’’ti.</p>

<p rend="bodytext">Yakkho <pb ed="V" n="5.0030" /><pb ed="M" n="5.0034" /> aggiṃ katvā āgataṃ kumāraṃ oloketvā ‘‘ayaṃ purisasīho, maraṇāpissa bhayaṃ natthi, mayā ettakaṃ kālaṃ evaṃ nibbhayo nāma na diṭṭhapubbo’’ti lomahaṃsajāto kumāraṃ punappunaṃ olokento nisīdi. Kumāro tassa kiriyaṃ disvā gāthamāha –</p>

<p rend="hangnum" n="16:91"><hi rend="paranum">16:91</hi><hi rend="dot">.</hi></p>

<p rend="gatha1"> ‘‘Khādajja maṃ dāni pasayhakāri, kiṃ maṃ muhuṃ pekkhasi haṭṭhalomo;</p>

<p rend="gathalast">Tathā <pb ed="P" n="5.0033" /> tathā tuyhamahaṃ karomi, yathā yathā maṃ chādayamāno adesī’’ti.</p>

<p rend="bodytext">Tattha <hi rend="bold">muhu</hi>nti punappunaṃ. <hi rend="bold">Tathā tathā tuyhamaha</hi>nti ahaṃ tuyhaṃ tathā tathā vacanaṃ karomi, idāni kiṃ karissāmi, yathā yathā maṃ chādayamāno rocayamāno adesi khādissasi, tasmā khādajja manti.</p>

<p rend="bodytext">Athassa vacanaṃ sutvā yakkho gāthamāha –</p>

<p rend="hangnum" n="16:92"><hi rend="paranum">16:92</hi><hi rend="dot">.</hi></p>

<p rend="gatha1"> ‘‘Ko tādisaṃ arahati khāditāye, dhamme ṭhitaṃ saccavādiṃ vadaññuṃ;</p>

<p rend="gathalast">Muddhāpi tassa viphaleyya sattadhā, yo tādisaṃ saccavādiṃ adeyyā’’ti.</p>

<p rend="bodytext">Taṃ sutvā kumāro ‘‘sace maṃ na khāditukāmosi, atha kasmā dārūni bhañjāpetvā aggiṃ kāresī’’ti vatvā ‘‘palāyissati nu kho, noti tava pariggaṇhanatthāyā’’ti vutte ‘‘tvaṃ idāni maṃ kathaṃ pariggaṇhissasi, yohaṃ tiracchānayoniyaṃ nibbatto sakkassa devarañño attānaṃ pariggaṇhituṃ nādāsi’’nti vatvā āha –</p>

<p rend="hangnum" n="16:93"><hi rend="paranum">16:93</hi><hi rend="dot">.</hi></p>

<p rend="gatha1"> ‘‘Idañhi so brāhmaṇaṃ maññamāno, saso avāsesi sake sarīre;</p>

<p rend="gathalast">Teneva so candimā devaputto, sasatthuto kāmaduhajja yakkhā’’ti.</p>

<p rend="bodytext">Tassattho – idañhi so sasapaṇḍito ‘‘brāhmaṇo eso’’ti brāhmaṇaṃ maññamāno ‘‘ajja imaṃ sarīraṃ khāditvā idheva vasā’’ti evaṃ sake sarīre attano sarīraṃ dātuṃ avāsesi, vasāpesīti attho. Sarīrañcassa <pb ed="M" n="5.0035" /> bhakkhatthāya adāsi. Sakko pabbatarasaṃ pīḷetvā ādāya candamaṇḍale sasalakkhaṇaṃ akāsi. Tato paṭṭhāya teneva sasalakkhaṇena so candimā devaputto ‘‘sasī sasī’’ti evaṃ sasatthuto lokassa kāmaduho pemavaḍḍhano ajja yakkha virocati. Kappaṭṭhiyañhetaṃ pāṭihāriyanti.</p>

<p rend="bodytext">Taṃ <pb ed="V" n="5.0031" /><pb ed="P" n="5.0034" /> sutvā yakkho kumāraṃ vissajjento gāthamāha –</p>

<p rend="hangnum" n="16:94"><hi rend="paranum">16:94</hi><hi rend="dot">.</hi></p>

<p rend="gatha1"> ‘‘Cando yathā rāhumukhā pamutto, virocate pannaraseva bhāṇumā;</p>

<p rend="gatha2">Evaṃ tuvaṃ porisādā pamutto, viroca kappile mahānubhāva;</p>

<p rend="gathalast">Āmodayaṃ pitaraṃ mātarañca, sabbo ca te nandatu ñātipakkho’’ti.</p>

<p rend="bodytext">Tattha <hi rend="bold">bhāṇumā</hi>ti sūriyo. Idaṃ vuttaṃ hoti – yathā pannarase rāhumukhā mutto cando vā bhāṇumā vā virocati, evaṃ tvampi mama santikā mutto kapilaraṭṭhe viroca mahānubhāvāti. <hi rend="bold">Nandatū</hi>ti tussatu.</p>

<p rend="bodytext">Gaccha mahāvīrāti mahāsattaṃ uyyojesi. Sopi taṃ nibbisevanaṃ katvā pañca sīlāni datvā ‘‘yakkho nu kho esa, no’’ti pariggaṇhanto ‘‘yakkhānaṃ akkhīni rattāni honti animmisāni ca, chāyā na paññāyati, acchambhitā honti. Nāyaṃ yakkho, manusso eso. Mayhaṃ pitu kira tayo bhātaro yakkhiniyā gahitā. Tesu etāya dve khāditā bhavissanti, eko puttasinehena paṭijaggito bhavissati, iminā tena bhavitabbaṃ, imaṃ netvā mayhaṃ pitu ācikkhitvā rajje patiṭṭhāpessāmī’’ti cintetvā ‘‘ehi ambho, na tvaṃ yakkho, pitu me jeṭṭhabhātikosi, ehi mayā saddhiṃ gantvā kulasantake rajje chattaṃ ussāpehī’’ti vatvā itarena ‘‘nāhaṃ manusso’’ti vutte ‘‘na tvaṃ mayhaṃ saddahasi, atthi pana so, yassa saddahasī’’ti pucchitvā ‘‘atthi asukaṭṭhāne dibbacakkhukatāpaso’’ti vutte taṃ ādāya tattha agamāsi. Tāpaso te disvāva ‘‘kiṃ karontā pitāputtā araññe carathā’’ti vatvā tesaṃ ñātibhāvaṃ kathesi <pb ed="M" n="5.0036" />. Porisādo tassa saddahitvā ‘‘tāta, tvaṃ gaccha, ahaṃ ekasmiññeva attabhāve dvidhā jāto, na me rajjenattho, pabbajissāmaha’’nti tāpasassa santike isipabbajjaṃ pabbaji. Atha naṃ kumāro vanditvā nagaraṃ agamāsi. Tamatthaṃ <pb ed="P" n="5.0035" /> pakāsento satthā –</p>

<p rend="hangnum" n="16:95"><hi rend="paranum">16:95</hi><hi rend="dot">.</hi></p>

<p rend="gatha1"> ‘‘Tato have dhitimā rājaputto, katañjalī pariyāya porisādaṃ;</p>

<p rend="gathalast">Anuññāto sotthi sukhī arogo, paccāgamā kapilamalīnasattā’’ti. –</p>

<p rend="unindented">Gāthaṃ vatvā tassa nagaraṃ gatassa negamādīhi katakiriyaṃ dassento osānagāthamāha –</p>

<p rend="hangnum" n="16:96"><hi rend="paranum">16:96</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="5.0032" /> negamā jānapadā ca sabbe, hatthārohā rathikā pattikā ca;</p>

<p rend="gathalast">Namassamānā pañjalikā upāgamuṃ, namatthu te dukkarakārakosī’’ti.</p>

<p rend="bodytext">Rājā ‘‘kumāro kira āgato’’ti sutvā paccuggamanaṃ akāsi. Kumāro mahājanaparivāro gantvā rājānaṃ vandi. Atha naṃ so pucchi – ‘‘tāta, kathaṃ tādisā porisādā muttosī’’ti. ‘‘Tāta, nāyaṃ yakkho, tumhākaṃ jeṭṭhabhātiko, esa mayhaṃ petteyyo’’ti sabbaṃ pavattiṃ ārocetvā ‘‘tumhehi mama petteyyaṃ daṭṭhuṃ vaṭṭatī’’ti āha. Rājā taṅkhaṇaññeva bheriṃ carāpetvā mahantena parivārena tāpasānaṃ santikaṃ agamāsi. Mahātāpaso tassa yakkhiniyā ānetvā akhāditvā positakāraṇañca yakkhābhāvakāraṇañca tesaṃ ñātibhāvañca sabbaṃ vitthārato kathesi. Rājā ‘‘ehi, bhātika, rajjaṃ kārehī’’ti āha. ‘‘Alaṃ mahārājā’’ti. ‘‘Tena hi etha uyyāne vasissatha, ahaṃ vo catūhi paccayehi upaṭṭhahissāmī’’ti? ‘‘Na āgacchāmi mahārājā’’ti. Rājā tesaṃ assamapadato avidūre ekaṃ pabbatantaraṃ bandhitvā mahantaṃ taḷākaṃ kāretvā kedāre sampādetvā mahaḍḍhakulasahassaṃ ānetvā mahāgāmaṃ nivāsetvā tāpasānaṃ bhikkhācāraṃ paṭṭhapesi. So gāmo cūḷakammāsadammanigamo <pb ed="M" n="5.0037" /> nāma jāto. Sutasomamahāsattena <pb ed="P" n="5.0036" /> porisādassa damitapadeso pana mahākammāsadammanigamoti veditabbo.</p>

<p rend="bodytext">Satthā idaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakatthero sotāpattiphale patiṭṭhahi. Tadā mātāpitaro mahārājakulāni ahesuṃ, tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā, alīnasattukumāro pana ahameva ahosinti.</p>

<p rend="centre">Jayaddisajātakavaṇṇanā tatiyā.</p>

<p rend="title">(514) 4. Chaddantajātakavaṇṇanā</p>

<p rend="bodytext"><hi rend="bold">Kiṃ nu socasī</hi>ti idaṃ satthā jetavane viharanto ekaṃ daharabhikkhuniṃ ārabbha kathesi. Sā kira sāvatthiyaṃ kuladhītā gharāvāse ādīnavaṃ disvā sāsane pabbajitvā ekadivasaṃ bhikkhunīhi saddhiṃ dhammasavanāya gantvā alaṅkatadhammāsane nisīditvā dhammaṃ desentassa dasabalassa aparimāṇapuññapabhāvābhinibbattaṃ uttamarūpasampattiyuttaṃ attabhāvaṃ oloketvā ‘‘pariciṇṇapubbā <pb ed="V" n="5.0033" /> nu kho me bhavasmiṃ vicarantiyā imassa mahāpurisassa pādaparicārikā’’ti cintesi. Athassā taṅkhaṇaññeva jātissarañāṇaṃ uppajji – ‘‘chaddantavāraṇakāle ahaṃ imassa mahāpurisassa pādaparicārikā bhūtapubbā’’ti. Athassā sarantiyā mahantaṃ pītipāmojjaṃ uppajji. Sā pītivegena mahāhasitaṃ hasitvā puna cintesi – ‘‘pādaparicārikā nāma sāmikānaṃ hitajjhāsayā appakā, ahitajjhāsayāva bahutarā, hitajjhāsayā nu kho ahaṃ imassa mahāpurisassa ahosiṃ, ahitajjhāsayā’’ti. Sā anussaramānā ‘‘ahaṃ appamattakaṃ dosaṃ hadaye ṭhapetvā vīsaratanasatikaṃ chaddantamahāgajissaraṃ sonuttaraṃ nāma nesādaṃ pesetvā visapītasallena vijjhāpetvā jīvitakkhayaṃ pāpesi’’nti addasa. Athassā soko udapādi, hadayaṃ uṇhaṃ ahosi, sokaṃ sandhāretuṃ asakkontī assasitvā passasitvā mahāsaddena parodi. Taṃ disvā satthā <pb ed="M" n="5.0038" /> sitaṃ pātu karitvā ‘‘ko nu kho, bhante, hetu, ko paccayo sitassa pātukammāyā’’ti bhikkhusaṅghena puṭṭho ‘‘bhikkhave, ayaṃ daharabhikkhunī pubbe mayi kataṃ aparādhaṃ saritvā rodatī’’ti vatvā atītaṃ āhari.</p>

<p rend="bodytext">Atīte <pb ed="P" n="5.0037" /> himavantapadese chaddantadahaṃ upanissāya aṭṭhasahassā hatthināgā vasiṃsu iddhimantā vehāsaṅgamā. Tadā bodhisatto jeṭṭhakavāraṇassa putto hutvā nibbatti, so sabbaseto ahosi rattamukhapādo. So aparabhāge vuddhippatto aṭṭhāsītihatthubbedho ahosi vīsaratanasatāyāmo. Aṭṭhapaṇṇāsahatthāya rajatadāmasadisāya soṇḍāya samannāgato. Dantā panassa parikkhepato pannarasahatthā ahesuṃ dīghato tiṃsahatthā chabbaṇṇaraṃsīhi samannāgatā. So aṭṭhannaṃ nāgasahassānaṃ jeṭṭhako ahosi, pañcasate paccekabuddhe pūjesi. Tassa dve aggamahesiyo ahesuṃ – cūḷasubhaddā, mahāsubhaddā cāti. Nāgarājā aṭṭhanāgasahassaparivāro kañcanaguhāyaṃ vasati. So pana chaddantadaho āyāmato ca vitthārato ca paṇṇāsayojano hoti. Tassa majjhe dvādasayojanappamāṇe ṭhāne sevālo vā paṇakaṃ vā natthi, maṇikkhandhavaṇṇaudakameva santiṭṭhati, tadanantaraṃ yojanavitthataṃ suddhaṃ kallahāravanaṃ, taṃ udakaṃ parikkhipitvā ṭhitaṃ, tadanantaraṃ yojanavitthatameva suddhaṃ nīluppalavanaṃ taṃ parikkhipitvā ṭhitaṃ, tato yojanayojanavitthatāneva rattuppalasetuppalarattapadumasetapadumakumudavanāni purimaṃ purimaṃ parikkhipitvā ṭhitāni. Imesaṃ pana sattannaṃ vanānaṃ anantaraṃ sabbesampi tesaṃ kallahārādivanānaṃ vasena omissakavanaṃ yojanavitthatameva tāni parikkhipitvā ṭhitaṃ. Tadanantaraṃ nāgānaṃ kaṭippamāṇe udake yojanavitthatameva rattasālivanaṃ, tadanantaraṃ udakapariyante yojanavitthatameva nīlapītalohitaodātasurabhisukhumakusumasamākiṇṇaṃ khuddakagacchavanaṃ, iti imāni dasa vanāni yojanavitthatāneva. Tato khuddakarājamāsamahārājamāsamuggavanaṃ, tadanantaraṃ tipusaelālukalābukumbhaṇḍavallivanāni, tato pūgarukkhappamāṇaṃ <pb ed="V" n="5.0034" /> ucchuvanaṃ, tato hatthidantappamāṇaphalaṃ kadalivanaṃ <pb ed="P" n="5.0038" />, tato sālavanaṃ, tadanantaraṃ cāṭippamāṇaphalaṃ panasavanaṃ, tato madhuraphalaṃ ciñcavanaṃ, tato ambavanaṃ, tato kapiṭṭhavanaṃ, tato omissako mahāvanasaṇḍo, tato veḷuvanaṃ, ayamassa tasmiṃ <pb ed="M" n="5.0039" /> kāle sampatti. Saṃyuttaṭṭhakathāyaṃ pana idāni pavattamānasampattiyeva kathitā.</p>

<p rend="bodytext">Veḷuvanaṃ pana parikkhipitvā satta pabbatā ṭhitā. Tesaṃ bāhirantato paṭṭhāya paṭhamo cūḷakāḷapabbato nāma, dutiyo mahākāḷapabbato nāma, tato udakapabbato nāma, tato candimapassapabbato nāma, tato sūriyapassapabbato nāma, tato maṇipassapabbato nāma, sattamo suvaṇṇapassapabbato nāma. So ubbedhato sattayojaniko chaddantadahaṃ parikkhipitvā pattassa mukhavaṭṭi viya ṭhito. Tassa abbhantarimaṃ passaṃ suvaṇṇavaṇṇaṃ, tato nikkhantena obhāsena chaddantadaho samuggatabālasūriyo viya hoti. Bāhirapabbatesu pana eko ubbedhato chayojaniko, eko pañca, eko cattāri, eko tīṇi, eko dve, eko yojaniko, evaṃ sattapabbataparikkhittassa pana tassa dahassa pubbuttarakaṇṇe udakavātappaharaṇokāse mahānigrodharukkho atthi. Tassa khandho parikkhepato pañcayojaniko, ubbedhato sattayojaniko, catūsu disāsu catasso sākhā chayojanikā, uddhaṃ uggatasākhāpi chayojanikāva, iti so mūlato paṭṭhāya ubbedhena terasayojaniko, sākhānaṃ orimantato yāva pārimantā dvādasayojaniko, aṭṭhahi pārohasahassehi paṭimaṇḍito muṇḍamaṇipabbato viya vilāsamāno tiṭṭhati. Chaddantadahassa pana pacchimadisābhāge suvaṇṇapassapabbate dvādasayojanikā kañcanaguhā tiṭṭhati. Chaddanto nāma nāgarājā vassāratte hemante aṭṭhasahassanāgaparivuto kañcanaguhāyaṃ vasati. Gimhakāle udakavātaṃ sampaṭicchamāno mahānigrodhamūle pārohantare tiṭṭhatī.</p>

<p rend="bodytext">Athassa ekadivasaṃ ‘‘mahāsālavanaṃ pupphita’’nti taruṇanāgā āgantvā ārocayiṃsu. So saparivāro ‘‘sālakīḷaṃ kīḷissāmī’’ti <pb ed="P" n="5.0039" /> sālavanaṃ gantvā ekaṃ supupphitaṃ sālarukkhaṃ kumbhena pahari. Tadā cūḷasubhaddā paṭivātapasse ṭhitā, tassā sarīre sukkhadaṇḍakamissakāni purāṇapaṇṇāni ceva tambakipillikāni ca patiṃsu. Mahāsubhaddā adhovātapasse ṭhitā, tassā sarīre pupphareṇukiñjakkhapattāni patiṃsu. Cūḷasubhaddā ‘‘ayaṃ nāgarājā attano piyabhariyāya upari pupphareṇukiñjakkhapattāni pātesi, mama <pb ed="M" n="5.0040" /> sarīre sukkhadaṇḍakamissāni purāṇapaṇṇāni ceva tambakipillikāni ca pātesi, hotu, kātabbaṃ jānissāmī’’ti mahāsatte veraṃ bandhi.</p>

<p rend="bodytext">Aparampi divasaṃ nāgarājā saparivāro nhānatthāya chaddantadahaṃ otari. Atha dve taruṇanāgā soṇḍāhi <pb ed="V" n="5.0035" /> usirakalāpe gahetvā kelāsakūṭaṃ majjantā viya nhāpesuṃ. Tasmiṃ nhatvā uttiṇṇe dve kareṇuyo nhāpesuṃ. Tāpi uttaritvā mahāsattassa santike aṭṭhaṃsu. Tato aṭṭhasahassanāgāsaraṃ otaritvā udakakīḷaṃ kīḷitvā sarato nānāpupphāni āharitvā rajatathūpaṃ alaṅkarontā viya mahāsattaṃ alaṅkaritvā pacchā dve kareṇuyo alaṅkariṃsu. Atheko hatthī sare vicaranto sattuddayaṃ nāma mahāpadumaṃ labhitvā āharitvā mahāsattassa adāsi. So taṃ soṇḍāya gahetvā reṇuṃ kumbhe okiritvā jeṭṭhakāya mahāsubhaddāya adāsi. Taṃ disvā itarā ‘‘idampi sattuddayaṃ mahāpadumaṃ attano piyabhariyāya eva adāsi, na mayha’’nti punapi tasmiṃ veraṃ bandhi.</p>

<p rend="bodytext">Athekadivasaṃ bodhisatte madhuraphalāni ceva bhisamuḷālāni ca pokkharamadhunā yojetvā pañcasate paccekabuddhe bhojente cūḷasubhaddā attanā laddhaphalāphalaṃ paccekabuddhānaṃ datvā ‘‘bhante, ito cavitvā maddarājakule nibbattitvā subhaddā nāma rājakaññā hutvā vayappattā bārāṇasirañño aggamahesibhāvaṃ patvā tassa piyā manāpā taṃ attano ruciṃ kāretuṃ samatthā hutvā tassa ācikkhitvā ekaṃ luddakaṃ pesetvā imaṃ hatthiṃ visapītena sallena vijjhāpetvā jīvitakkhayaṃ pāpetvā chabbaṇṇaraṃsiṃ <pb ed="P" n="5.0040" /> vissajjente yamakadante āharāpetuṃ samatthā homī’’ti patthanaṃ ṭhapesi. Sā tato paṭṭhāya gocaraṃ aggahetvā sussitvā nacirasseva kālaṃ katvā maddaraṭṭhe rājaaggamahesiyā kucchimhi nibbatti, subhaddātissā nāmaṃ kariṃsu. Atha naṃ vayappattaṃ bārāṇasirañño adaṃsu. Sā tassa piyā ahosi manāpā, soḷasannaṃ itthisahassānaṃ jeṭṭhikā hutvā jātissarañāṇañca paṭilabhi. Sā cintesi – ‘‘samiddhā me patthanā, idāni tassa nāgassa yamakadante āharāpessāmī’’ti. Tato sarīraṃ telena makkhetvā kiliṭṭhavatthaṃ nivāsetvā gilānākāraṃ dassetvā sirigabbhaṃ pavisitvā mañcake nipajji. Rājā ‘‘kuhiṃ subhaddā’’ti vatvā ‘‘gilānā’’ti sutvā sirigabbhaṃ pavisitvā mañcake nisīditvā tassā piṭṭhiṃ parimajjanto paṭhamaṃ gāthamāha –</p>

<p rend="hangnum" n="16:97"><hi rend="paranum">16:97</hi><hi rend="dot">.</hi></p>

<p rend="gatha1"> ‘‘Kiṃ <pb ed="M" n="5.0041" /> nu socasinuccaṅgi, paṇḍūsi varavaṇṇini;</p>

<p rend="gathalast">Milāyasi visālakkhi, mālāva parimadditā’’ti.</p>

<p rend="bodytext">Tattha <hi rend="bold">anuccaṅgī</hi>ti kañcanasannibhasarīre. <hi rend="bold">Mālāva parimadditā</hi>ti hatthehi parimadditā padumamālā viya.</p>

<p rend="bodytext">Taṃ sutvā sā itaraṃ gāthamāha –</p>

<p rend="hangnum" n="16:98"><hi rend="paranum">16:98</hi><hi rend="dot">.</hi></p>

<p rend="gatha1"> ‘‘Dohaḷo <pb ed="V" n="5.0036" /> me mahārāja, supinantenupajjhagā;</p>

<p rend="gathalast">Na so sulabharūpova, yādiso mama dohaḷo’’ti.</p>

<p rend="bodytext">Tattha <hi rend="bold">na so</hi>ti yādiso mama <hi rend="bold">supinantenupajjhagā</hi> supine passantiyā mayā diṭṭho dohaḷo, so sulabharūpo viya na hoti, dullabho so, mayhaṃ pana taṃ alabhantiyā jīvitaṃ natthīti avaca.</p>

<p rend="bodytext">Taṃ sutvā rājā gāthamāha –</p>

<p rend="hangnum" n="16:99"><hi rend="paranum">16:99</hi><hi rend="dot">.</hi></p>

<p rend="gatha1"> ‘‘Ye keci mānusā kāmā, idha lokamhi nandane;</p>

<p rend="gathalast">Sabbe te pacurā mayhaṃ, ahaṃ te dammi dohaḷa’’nti.</p>

<p rend="bodytext">Tattha <hi rend="bold">pacurā</hi>ti bahū sulabhā.</p>

<p rend="bodytext">Taṃ sutvā devī, ‘‘mahārāja, dullabho mama dohaḷo, na taṃ idāni kathemi, yāvattakā pana te vijite luddā, te sabbe sannipātetha <pb ed="P" n="5.0041" />, tesaṃ majjhe kathessāmī’’ti dīpentī anantaraṃ gāthamāha –</p>

<p rend="hangnum" n="16:100"><hi rend="paranum">16:100</hi><hi rend="dot">.</hi></p>

<p rend="gatha1"> ‘‘Luddā deva samāyantu, ye keci vijite tava;</p>

<p rend="gathalast">Etesaṃ ahamakkhissaṃ, yādiso mama dohaḷo’’ti.</p>

<p rend="bodytext">Rājā ‘‘sādhū’’ti sirigabbhā nikkhamitvā ‘‘yāvatikā tiyojanasatike kāsikaraṭṭhe luddā, tesaṃ sannipātatthāya bheriṃ carāpethā’’ti amacce āṇāpesi. Te tathā akaṃsu. Nacirasseva kāsiraṭṭhavāsino luddā yathābalaṃ paṇṇākāraṃ gahetvā āgantvā āgatabhāvaṃ rañño ārocāpesuṃ <pb ed="M" n="5.0042" />. Te sabbepi saṭṭhisahassamattā ahesuṃ. Rājā tesaṃ āgatabhāvaṃ ñatvā vātapāne ṭhito hatthaṃ pasāretvā tesaṃ āgatabhāvaṃ deviyā kathento āha –</p>

<p rend="hangnum" n="16:101"><hi rend="paranum">16:101</hi><hi rend="dot">.</hi></p>

<p rend="gatha1"> ‘‘Ime te luddakā devi, katahatthā visāradā;</p>

<p rend="gathalast">Vanaññū ca migaññū ca, mamatthe cattajīvitā’’ti.</p>

<p rend="bodytext">Tattha <pb ed="V" n="5.0037" /> ime teti ye tvaṃ sannipātāpesi, ime te. Katahatthāti vijjhanachedanesu katahatthā kusalā susikkhitā. Visāradāti nibbhayā. Vanaññū ca migaññū cāti vanāni ca mige ca jānanti. Mamattheti sabbepi cete mamatthe cattajīvitā, yamahaṃ icchāmi, taṃ karontīti.</p>

<p rend="bodytext">Taṃ sutvā devī te āmantetvā itaraṃ gāthamāha –</p>

<p rend="hangnum" n="16:102"><hi rend="paranum">16:102</hi><hi rend="dot">.</hi></p>

<p rend="gatha1"> ‘‘Luddaputtā nisāmetha, yāvantettha samāgatā;</p>

<p rend="gatha2">Chabbisāṇaṃ gajaṃ setaṃ, addasaṃ supine ahaṃ;</p>

<p rend="gathalast">Tassa dantehi me attho, alābhe natthi jīvita’’nti.</p>

<p rend="bodytext">Tattha nisāmethāti suṇātha. Chabbisāṇanti chabbaṇṇavisāṇaṃ.</p>

<p rend="bodytext">Taṃ sutvā luddaputtā āhaṃsu –</p>

<p rend="hangnum" n="16:103"><hi rend="paranum">16:103</hi><hi rend="dot">.</hi></p>

<p rend="gatha1"> ‘‘Na no pitūnaṃ na pitāmahānaṃ, diṭṭho suto kuñjaro chabbisāṇo;</p>

<p rend="gathalast">Yamaddasā <pb ed="P" n="5.0042" /> supine rājaputtī, akkhāhi no yādiso hatthināgo’’ti.</p>

<p rend="bodytext">Tattha pitūnanti karaṇatthe sāmivacanaṃ. Idaṃ vuttaṃ hoti – devi neva amhākaṃ pitūhi, na pitāmahehi evarūpo kuñjaro diṭṭhapubbo, pageva amhehi, tasmā attanā diṭṭhalakkhaṇavasena akkhāhi no, yādiso tayā diṭṭho hatthināgoti.</p>

<p rend="bodytext">Anantaragāthāpi <pb ed="M" n="5.0043" /> teheva vuttā –</p>

<p rend="hangnum" n="16:104"><hi rend="paranum">16:104</hi><hi rend="dot">.</hi></p>

<p rend="gatha1"> ‘‘Disā catasso vidisā catasso, uddhaṃ adho dasa disā imāyo;</p>

<p rend="gathalast">Katamaṃ disaṃ tiṭṭhati nāgarājā, yamaddasā supine chabbisāṇa’’nti.</p>

<p rend="bodytext">Tattha disāti disāsu. Katamanti etāsu disāsu katamāya disāyāti.</p>

<p rend="bodytext">Evaṃ vutte subhaddā sabbe ludde oloketvā tesaṃ antare patthaṭapādaṃ bhattapuṭasadisajaṅghaṃ mahājāṇukaṃ mahāphāsukaṃ bahalamassutambadāṭhikaṃ nibbiddhapiṅgalaṃ dussaṇṭhānaṃ bībhacchaṃ sabbesaṃ matthakamatthakena <pb ed="V" n="5.0038" /> paññāyamānaṃ mahāsattassa pubbaveriṃ sonuttaraṃ nāma nesādaṃ disvā ‘‘esa mama vacanaṃ kātuṃ sakkhissatī’’ti rājānaṃ anujānāpetvā taṃ ādāya sattabhūmikapāsādassa uparimatalaṃ āruyha uttarasīhapañjaraṃ vivaritvā uttarahimavantābhimukhaṃ hatthaṃ pasāretvā catasso gāthā abhāsi –</p>

<p rend="hangnum" n="16:105"><hi rend="paranum">16:105</hi><hi rend="dot">.</hi></p>

<p rend="gatha1"> ‘‘Ito ujuṃ uttariyaṃ disāyaṃ, atikkamma so satta girī brahmante;</p>

<p rend="gathalast">Suvaṇṇapasso nāma girī uḷāro, supupphito kimpurisānuciṇṇo.</p>

<p rend="hangnum" n="16:106"><hi rend="paranum">16:106</hi><hi rend="dot">.</hi></p>

<p rend="gatha1"> ‘‘Āruyha selaṃ bhavanaṃ kinnarānaṃ, olokaya pabbatapādamūlaṃ;</p>

<p rend="gathalast">Atha <pb ed="P" n="5.0043" /> dakkhasī meghasamānavaṇṇaṃ, nigrodharājaṃ aṭṭhasahassapādaṃ.</p>

<p rend="hangnum" n="16:107"><hi rend="paranum">16:107</hi><hi rend="dot">.</hi></p>

<p rend="gatha1"> ‘‘Tatthacchatī kuñjaro chabbisāṇo, sabbaseto duppasaho parebhi;</p>

<p rend="gathalast">Rakkhanti naṃ aṭṭhasahassanāgā, īsādantā vātajavappahārino.</p>

<p rend="hangnum" n="16:108"><hi rend="paranum">16:108</hi><hi rend="dot">.</hi></p>

<p rend="gatha1"> ‘‘Tiṭṭhanti <pb ed="M" n="5.0044" /> te tumūlaṃ passasantā, kuppanti vātassapi eritassa;</p>

<p rend="gathalast">Manussabhūtaṃ pana tattha disvā, bhasmaṃ kareyyuṃ nāssa rajopi tassā’’ti.</p>

<p rend="bodytext">Tattha <hi rend="bold">ito</hi>ti imamhā ṭhānā. <hi rend="bold">Uttariya</hi>nti uttarāya. <hi rend="bold">Uḷāro</hi>ti mahā itarehi chahi pabbatehi uccataro. <hi rend="bold">Olokayā</hi>ti ālokeyyāsi. <hi rend="bold">Tatthacchatī</hi>ti tasmiṃ nigrodhamūle gimhasamaye udakavātaṃ sampaṭicchanto tiṭṭhati. <hi rend="bold">Duppasaho</hi>ti aññe taṃ upagantvā pasayhakāraṃ kātuṃ samatthā nāma natthīti duppasaho parebhi. <hi rend="bold">Īsādantā</hi>ti rathīsāya samānadantā. <hi rend="bold">Vātajavappahārino</hi>ti vātajavena gantvā paccāmitte paharaṇasīlā evarūpā aṭṭhasahassanāgā nāgarājānaṃ rakkhanti. <hi rend="bold">Tumūla</hi>nti bhiṃsanakaṃ mahāsaddānubandhaṃ assāsaṃ muñcantā tiṭṭhanti. <hi rend="bold">Eritassā</hi>ti vātapaharitassa yaṃ saddānubandhaṃ eritaṃ calanaṃ kampanaṃ, tassapi kuppanti, evaṃpharusā te nāgā. <hi rend="bold">Nāssā</hi>ti tassa nāsavātena viddhaṃsetvā bhasmaṃ katassa tassa rajopi na bhaveyyāti.</p>

<p rend="bodytext">Taṃ sutvā sonuttaro maraṇabhayabhīto āha –</p>

<p rend="hangnum" n="16:109"><hi rend="paranum">16:109</hi><hi rend="dot">.</hi></p>

<p rend="gatha1"> ‘‘Bahū <pb ed="V" n="5.0039" /> hime rājakulamhi santi, piḷandhanā jātarūpassa devi;</p>

<p rend="gatha2">Muttā <pb ed="P" n="5.0044" /> maṇī veḷuriyāmayā ca, kiṃ kāhasi dantapiḷandhanena;</p>

<p rend="gathalast">Māretukāmā kuñjaraṃ chabbisāṇaṃ, udāhu ghātessasi luddaputte’’ti.</p>

<p rend="bodytext">Tattha <hi rend="bold">piḷandhanā</hi>ti ābharaṇāni. <hi rend="bold">Veḷuriyāmayā</hi>ti veḷuriyamayāni. <hi rend="bold">Ghātessasī</hi>ti udāhu piḷandhanāpadesena luddaputte ghātāpetukāmāsīti pucchati.</p>

<p rend="bodytext">Tato devī gāthamāha –</p>

<p rend="hangnum" n="16:110"><hi rend="paranum">16:110</hi><hi rend="dot">.</hi></p>

<p rend="gatha1"> ‘‘Sā issitā dukkhitā casmi ludda, uddhañca sussāmi anussarantī;</p>

<p rend="gathalast">Karohi me luddaka etamatthaṃ, dassāmi te gāmavarāni pañcā’’ti.</p>

<p rend="bodytext">Tattha <pb ed="M" n="5.0045" /><hi rend="bold">sā</hi>ti sā ahaṃ. <hi rend="bold">Anussarantī</hi>ti tena vāraṇena pure mayi kataṃ veraṃ anussaramānā. <hi rend="bold">Dassāmi te</hi>ti etasmiṃ te atthe nipphādite saṃvacchare satasahassuṭṭhānake pañca gāmavare dadāmīti.</p>

<p rend="bodytext">Evañca pana vatvā ‘‘samma luddaputta ahaṃ ‘etaṃ chaddantahatthiṃ mārāpetvā yamakadante āharāpetuṃ samatthā homī’ti pubbe paccekabuddhānaṃ dānaṃ datvā patthanaṃ paṭṭhapesiṃ, mayā supinantena diṭṭhaṃ nāma natthi, sā pana mayā patthitapatthanā samijjhissati, tvaṃ gacchanto mā bhāyī’’ti taṃ samassāsetvā pesesi. So ‘‘sādhu, ayye’’ti tassā vacanaṃ sampaṭicchitvā ‘‘tena hi me pākaṭaṃ katvā tassa vasanaṭṭhānaṃ kathehī’’ti pucchanto imaṃ gāthamāha –</p>

<p rend="hangnum" n="16:111"><hi rend="paranum">16:111</hi><hi rend="dot">.</hi></p>

<p rend="gatha1"> ‘‘Katthacchatī kattha mupeti ṭhānaṃ, vīthissa kā nhānagatassa hoti;</p>

<p rend="gathalast">Kathañhi so nhāyati nāgarājā, kathaṃ vijānemu gatiṃ gajassā’’ti.</p>

<p rend="bodytext">Tattha <hi rend="bold">katthacchatī</hi>ti kattha vasati. <hi rend="bold">Kattha mupetī</hi>ti kattha upeti, kattha tiṭṭhatīti attho. <hi rend="bold">Vīthissa kā</hi>ti tassa nhānagatassa kā vīthi hoti, kataramaggena so gacchati. <hi rend="bold">Kathaṃ vijānemu gati</hi>nti tayā akathite mayaṃ kathaṃ tassa nāgarājassa gatiṃ vijānissāma, tasmā kathehi noti attho.</p>

<p rend="bodytext">Tato <pb ed="V" n="5.0040" /><pb ed="P" n="5.0045" /> sā jātissarañāṇena paccakkhato diṭṭhaṭṭhānaṃ tassa ācikkhantī dve gāthā abhāsi –</p>

<p rend="hangnum" n="16:112"><hi rend="paranum">16:112</hi><hi rend="dot">.</hi></p>

<p rend="gatha1"> ‘‘Tattheva sā pokkharaṇī adūre, rammā sutitthā ca mahodikā ca;</p>

<p rend="gathalast">Sampupphitā bhamaragaṇānuciṇṇā, ettha hi so nhāyati nāgarājā.</p>

<p rend="hangnum" n="16:113"><hi rend="paranum">16:113</hi><hi rend="dot">.</hi></p>

<p rend="gatha1"> ‘‘Sīsaṃ <pb ed="M" n="5.0046" /> nahātuppalamālabhārī, sabbaseto puṇḍarīkattacaṅgī;</p>

<p rend="gathalast">Āmodamāno gacchati sanniketaṃ, purakkhatvā mahesiṃ sabbabhadda’’nti.</p>

<p rend="bodytext">Tattha <hi rend="bold">tatthevā</hi>ti tassa vasanaṭṭhāneyeva. <hi rend="bold">Pokkharaṇī</hi>ti chaddantadahaṃ sandhāyāha. <hi rend="bold">Sampupphitā</hi>ti duvidhehi kumudehi tividhehi uppalehi pañcavaṇṇehi ca padumehi samantato pupphitā. <hi rend="bold">Ettha hi so</hi>ti so nāgarājā ettha chaddantadahe nhāyati. <hi rend="bold">Uppalamālabhārī</hi>ti uppalādīnaṃ jalajathalajānaṃ pupphānaṃ mālaṃ dhārento. <hi rend="bold">Puṇḍarīkattacaṅgī</hi>ti puṇḍarīkasadisatacena odātena aṅgena samannāgato. <hi rend="bold">Āmodamāno</hi>ti āmoditapamodito. <hi rend="bold">Sanniketa</hi>nti attano vasanaṭṭhānaṃ. <hi rend="bold">Purakkhatvā</hi>ti sabbabhaddaṃ nāma mahesiṃ purato katvā aṭṭhahi nāgasahassehi parivuto attano vasanaṭṭhānaṃ gacchatīti.</p>

<p rend="bodytext">Taṃ sutvā sonuttaro ‘‘sādhu ayye, ahaṃ taṃ vāraṇaṃ māretvā tassa dante āharissāmī’’ti sampaṭicchi. Athassa sā tuṭṭhā sahassaṃ datvā ‘‘gehaṃ tāva gaccha, ito sattāhaccayena tattha gamissasī’’ti taṃ uyyojetvā kammāre pakkosāpetvā ‘‘tātā amhākaṃ vāsipharasu-kuddāla-nikhādana-muṭṭhikaveḷugumbacchedana-sattha-tiṇalāyana-asilohadaṇḍakakacakhāṇuka- ayasiṅghāṭakehi attho, sabbaṃ sīghaṃ katvā āharathā’’ti āṇāpetvā cammakāre pakkosāpetvā ‘‘tātā amhākaṃ kumbhabhāragāhitaṃ cammabhastaṃ kātuṃ vaṭṭati, cammayottavarattahatthipādaupāhanacammachattehipi no attho, sabbaṃ sīghaṃ katvā āharathā’’ti āṇāpesi. Te ubhopi sabbāni tāni sīghaṃ katvā āharitvā <pb ed="P" n="5.0046" /> adaṃsu. Sā tassa pātheyyaṃ saṃvidahitvā araṇisahitaṃ ādiṃ katvā sabbaṃ upakaraṇañca baddhasattumādiṃ katvā pātheyyañca cammabhastāyaṃ pakkhipi, taṃ sabbampi kumbhabhāramattaṃ ahosi.</p>

<p rend="bodytext">Sonuttaropi attano parivacchaṃ katvā sattame divase āgantvā deviṃ vanditvā aṭṭhāsi. Atha naṃ sā ‘‘niṭṭhitaṃ te samma sabbūpakaraṇaṃ, imaṃ tāva pasibbakaṃ gaṇhā’’ti āha. So pana mahāthāmo pañcannaṃ hatthīnaṃ balaṃ <pb ed="M" n="5.0047" /> dhāreti, tasmā tambūlapasibbakaṃ viya ukkhipitvā upakacchantare <pb ed="V" n="5.0041" /> ṭhapetvā rittahattho viya aṭṭhāsi. Subhaddā luddassa puttadārānaṃ paribbayaṃ datvā rañño ācikkhitvā sonuttaraṃ uyyojesi. Sopi rājānañca deviñca vanditvā rājanivesanā oruyha rathe ṭhatvā mahantena parivārena nagarā nikkhamitvā gāmanigamajanapadaparamparāya paccantaṃ patvā jānapade nivattetvā paccantavāsīhi saddhiṃ araññaṃ pavisitvā manussapathaṃ atikkamma paccantavāsinopi nivattetvā ekakova gacchanto tiṃsayojanaṃ patvā paṭhamaṃ dabbagahanaṃ kāsagahanaṃ tiṇagahanaṃ tulasigahanaṃ saragahanaṃ tirivacchagahananti cha gahanāni, kaṇṭakaveḷugumbagahanāni vettagahanaṃ omissakagahanaṃ naḷagahanaṃ saragahanasadisaṃ uragenapi dubbinivijjhaṃ ghanavanagahanaṃ rukkhagahanaṃ veḷugahanaṃ aparampi veḷugumbagahanaṃ kalalagahanaṃ udakagahanaṃ pabbatagahananti aṭṭhārasa gahanāni paṭipāṭiyā patvā dabbagahanādīni asitena lāyitvā tulasigahanādīni veḷugumbacchedanasatthena chinditvā rukkhe pharasunā koṭṭetvā atimahante rukkhe nikhādanena vijjhitvā maggaṃ karonto veḷuvane nisseṇiṃ katvā veḷugumbaṃ āruyha veḷuṃ chinditvā aparassa veḷugumbassa upari pātetvā veḷugumbamatthakena gantvā kalalagahane sukkharukkhapadaraṃ <pb ed="P" n="5.0047" /> attharitvā tena gantvā aparaṃ attharitvā itaraṃ ukkhipitvā puna purato attharanto taṃ atikkamitvā udakagahane doṇiṃ katvā tāya udakagahanaṃ taritvā pabbatapāde ṭhatvā ayasiṅghāṭakaṃ yottena bandhitvā uddhaṃ khipitvā pabbate laggāpetvā yottenāruyha vajiraggena lohadaṇḍena pabbataṃ vijjhitvā khāṇukaṃ koṭṭetvā tattha ṭhatvā siṅghāṭakaṃ ākaḍḍhitvā puna upari laggāpetvā tattha ṭhito cammayottaṃ olambetvā taṃ ādāya otaritvā heṭṭhimakhāṇuke bandhitvā vāmahatthena yottaṃ gahetvā dakkhiṇahatthena muggaraṃ ādāya yottaṃ paharitvā khāṇukaṃ nīharitvā puna abhiruhati. Etenupāyena pabbatamatthakaṃ abhiruyha parato otaranto purimanayeneva paṭhamaṃ pabbatamatthake khāṇukaṃ koṭṭetvā cammapasibbake yottaṃ bandhitvā khāṇuke veṭhetvā sayaṃ antopasibbake nisīditvā makkaṭakānaṃ makkaṭasuttavissajjanākārena yottaṃ viniveṭhento otarati. Cammachattena vātaṃ gāhāpetvā sakuṇo viya otaratītipi vadantiyeva.</p>

<p rend="bodytext">Evaṃ <pb ed="M" n="5.0048" /> tassa subhaddāya vacanaṃ ādāya nagarā nikkhamitvā sattarasa gahanāni atikkamitvā pabbatagahanaṃ patvā tatrāpi cha pabbate atikkamitvā suvaṇṇapassapabbatamatthakaṃ āruḷhabhāvaṃ āvikaronto satthā āha –</p>

<p rend="hangnum" n="16:114"><hi rend="paranum">16:114</hi><hi rend="dot">.</hi></p>

<p rend="gatha1"> ‘‘Tattheva so uggahetvāna vākyaṃ, ādāya tūṇiñca dhanuñca luddo;</p>

<p rend="gathalast">Vituriyati satta girī brahante, suvaṇṇapassaṃ nāma giriṃ uḷāraṃ.</p>

<p rend="hangnum" n="16:115"><hi rend="paranum">16:115</hi><hi rend="dot">.</hi></p>

<p rend="gatha1"> ‘‘Āruyha <pb ed="V" n="5.0042" /> selaṃ bhavanaṃ kinnarānaṃ, olokayī pabbatapādamūlaṃ;</p>

<p rend="gathalast">Tatthaddasā meghasamānavaṇṇaṃ, nigrodharājaṃ aṭṭhasahassapādaṃ.</p>

<p rend="hangnum" n="16:116"><hi rend="paranum">16:116</hi><hi rend="dot">.</hi></p>

<p rend="gatha1"> ‘‘Tatthaddasā <pb ed="P" n="5.0048" /> kuñjaraṃ chabbisāṇaṃ, sabbasetaṃ duppasahaṃ parebhi;</p>

<p rend="gathalast">Rakkhanti naṃ aṭṭhasahassanāgā, īsādantā vātajavappahārino.</p>

<p rend="hangnum" n="16:117"><hi rend="paranum">16:117</hi><hi rend="dot">.</hi></p>

<p rend="gatha1"> ‘‘Tatthaddasā pokkharaṇiṃ adūre, rammaṃ sutitthañca mahodikañca;</p>

<p rend="gathalast">Sampupphitaṃ bhamaragaṇānuciṇṇaṃ, yattha hi so nhāyati nāgarājā.</p>

<p rend="hangnum" n="16:118"><hi rend="paranum">16:118</hi><hi rend="dot">.</hi></p>

<p rend="gatha1"> ‘‘Disvāna nāgassa gatiṃ ṭhitiñca, vīthissayā nhānagatassa hoti;</p>

<p rend="gathalast">Opātamāgacchi anariyarūpo, payojito cittavasānugāyā’’ti.</p>

<p rend="bodytext">Tattha <hi rend="bold">so</hi>ti, bhikkhave, so luddo tattheva sattabhūmikapāsādatale ṭhitāya tassā subhaddāya vacanaṃ uggahetvā saratūṇiñca mahādhanuñca ādāya pabbatagahanaṃ patvā ‘‘kataro nu kho suvaṇṇapassapabbato nāmā’’ti satta <pb ed="M" n="5.0049" /> mahāpabbate vituriyati, tasmiṃ kāle tuleti tīreti. So evaṃ tīrento suvaṇṇapassaṃ nāma giriṃ uḷāraṃ disvā ‘‘ayaṃ so bhavissatī’’ti cintesi. <hi rend="bold">Olokayī</hi>ti taṃ kinnarānaṃ bhavanabhūtaṃ pabbataṃ āruyha subhaddāya dinnasaññāvasena heṭṭhā olokesi. <hi rend="bold">Tatthā</hi>ti tasmiṃ pabbatapādamūle avidūreyeva taṃ nigrodhaṃ addasa.</p>

<p rend="bodytext"><hi rend="bold">Tatthā</hi>ti tasmiṃ nigrodharukkhamūle ṭhitaṃ. <hi rend="bold">Tatthā</hi>ti tattheva antopabbate tassa nigrodhassāvidūre yattha so nhāyati, taṃ pokkharaṇiṃ addasa. <hi rend="bold">Disvānā</hi>ti suvaṇṇapassapabbatā oruyha hatthīnaṃ gatakāle hatthipādaupāhanaṃ āruyha tassa nāgarañño gataṭṭhānaṃ nibaddhavasanaṭṭhānaṃ upadhārento ‘‘iminā maggena gacchati, idha nhāyati, nhatvā uttiṇṇo, idha tiṭṭhatī’’ti sabbaṃ disvā ahirikabhāvena anariyarūpo tāya cittavasānugāya payojito, tasmā opātaṃ āgacchi paṭipajji, āvāṭaṃ khaṇīti attho.</p>

<p rend="bodytext">Tatrāyaṃ anupubbikathā – ‘‘so kira mahāsattassa vasanokāsaṃ sattamāsādhikehi sattahi saṃvaccharehi sattahi ca divasehi patvā vuttanayeneva tassa vasanokāsaṃ sallakkhetvā ‘‘idha āvāṭaṃ khaṇitvā tasmiṃ ṭhito vāraṇādhipatiṃ visapītena sallena vijjhitvā jīvitakkhayaṃ pāpessāmī’’ti vavatthapetvā araññaṃ pavisitvā thambhādīnaṃ atthāya rukkhe chinditvā dabbasambhāre <pb ed="V" n="5.0043" /> sajjetvā hatthīsu <pb ed="P" n="5.0049" /> nhānatthāya gatesu tassa vasanokāse mahākuddālena caturassaṃ āvāṭaṃ khaṇitvā uddhatapaṃsuṃ bījaṃ vapanto viya udakena vikiritvā udukkhalapāsāṇānaṃ upari thambhe patiṭṭhapetvā tulā ca kāje ca datvā padarāni attharitvā kaṇḍappamāṇaṃ chiddaṃ katvā upari paṃsuñca kacavarañca pakkhipitvā ekena passena attano pavisanaṭṭhānaṃ katvā evaṃ niṭṭhite āvāṭe paccūsakāleyeva patisīsakaṃ paṭimuñcitvā kāsāyāni paridahitvā saddhiṃ visapītena sallena dhanuṃ ādāya āvāṭaṃ otaritvā aṭṭhāsi. Tamatthaṃ pakāsento satthā āha –</p>

<p rend="hangnum" n="16:119"><hi rend="paranum">16:119</hi><hi rend="dot">.</hi></p>

<p rend="gatha1"> ‘‘Khaṇitvāna kāsuṃ phalakehi chādayi, attānamodhāya dhanuñca luddo;</p>

<p rend="gathalast">Passāgataṃ puthusallena nāgaṃ, samappayī dukkaṭakammakārī.</p>

<p rend="hangnum" n="16:120"><hi rend="paranum">16:120</hi><hi rend="dot">.</hi></p>

<p rend="gatha1"> ‘‘Viddho <pb ed="M" n="5.0050" /> ca nāgo koñcamanādi ghoraṃ, sabbe ca nāgā ninnaduṃ ghorarūpaṃ;</p>

<p rend="gathalast">Tiṇañca kaṭṭhañca raṇaṃ karontā, dhāviṃsu te aṭṭha disā samantato.</p>

<p rend="hangnum" n="16:121"><hi rend="paranum">16:121</hi><hi rend="dot">.</hi></p>

<p rend="gatha1"> ‘‘Vadhissametanti parāmasanto, kāsāvamaddakkhi dhajaṃ isīnaṃ;</p>

<p rend="gathalast">Dukkhena phuṭṭhassudapādi saññā, arahaddhajo sabbhi avajjharūpo’’ti.</p>

<p rend="bodytext">Tattha <hi rend="bold">odhāyā</hi>ti odahitvā pavesetvā. <hi rend="bold">Passāgata</hi>nti attano āvāṭassa passaṃ āgataṃ. So kira dutiyadivase āgantvā nhatvā uttiṇṇo tasmiṃ mahāvisālamālake nāma padese aṭṭhāsi. Athassa sarīrato udakaṃ nābhipadesena ogalitvā tena chiddena luddassa sarīre pati. Tāya saññāya so mahāsattassa āgantvā ṭhitabhāvaṃ ñatvā taṃ passāgataṃ puthunā sallena samappayi vijjhi. <hi rend="bold">Dukkaṭakammakārī</hi>ti tassa mahāsattassa kāyikacetasikassa dukkhassa uppādanena dukkaṭassa kammassa kārako.</p>

<p rend="bodytext"><hi rend="bold">Koñcamanādī</hi>ti koñcanādaṃ akari. Tassa kira taṃ sallaṃ nābhiyaṃ pavisitvā pihakādīni sañcuṇṇetvā antāni chinditvā piṭṭhibhāgaṃ <pb ed="P" n="5.0050" /> pharasunā padālentaṃ viya uggantvā ākāse pakkhandi. Bhinnarajatakumbhato rajanaṃ viya pahāramukhena lohitaṃ pagghari, balavavedanā uppajji. So vedanaṃ adhivāsetuṃ asakkonto vedanāppatto sakalapabbataṃ ekaninnādaṃ karonto tikkhattuṃ mahantaṃ koñcanādaṃ nadi. <hi rend="bold">Sabbe cā</hi>ti tepi sabbe aṭṭhasahassanāgā taṃ saddaṃ sutvā maraṇabhayabhītā ghorarūpaṃ ninnaduṃ anuravaṃ kariṃsu. <hi rend="bold">Raṇaṃ karontā</hi>ti tena saddena gantvā chaddantavāraṇaṃ <pb ed="V" n="5.0044" /> vedanāppattaṃ disvā ‘‘paccāmittaṃ gaṇhissāmā’’ti tiṇañca kaṭṭhañca cuṇṇavicuṇṇaṃ karontā samantā dhāviṃsu.</p>

<p rend="bodytext"><hi rend="bold">Vadhissameta</hi>nti ‘‘bhikkhave, so chaddantavāraṇo disā pakkantesu nāgesu subhaddāya kareṇuyā passe ṭhatvā sandhāretvā samassāsayamānāya vedanaṃ adhivāsetvā kaṇḍassa āgataṭṭhānaṃ sallakkhento ‘sace <pb ed="M" n="5.0051" /> idaṃ puratthimadisādīhi āgataṃ abhavissa, kumbhādīhi pavisitvā pacchimakāyīdīhi nikkhamissa, idaṃ pana nābhiyā pavisitvā ākāsaṃ pakkhandi, tasmā pathaviyaṃ ṭhitena vissaṭṭhaṃ bhavissatī’ti upadhāretvā ṭhitaṭṭhānaṃ upaparikkhitukāmo ‘‘ko jānāti, kiṃ bhavissati, subhaddaṃ apanetuṃ vaṭṭatī’’ti cintetvā ‘‘bhadde, aṭṭhasahassanāgā mama paccāmittaṃ pariyesantā disā pakkhandā, tvaṃ idha kiṃ karosī’’ti vatvā, ‘‘deva, ahaṃ tumhe sandhāretvā samassāsentī ṭhitā, khamatha me’’ti tikkhattuṃ padakkhiṇaṃ katvā catūsu ṭhānesu vanditvā tāya ākāsaṃ pakkhandāya nāgarājā bhūmiṃ pādanakhena pahari, padaraṃ uppatitvā gataṃ. So chiddena olokento sonuttaraṃ disvā ‘‘vadhissāmi na’’nti cittaṃ uppādetvā rajatadāmavaṇṇasoṇḍaṃ pavesetvā parāmasanto buddhānaṃ isīnaṃ dhajaṃ kāsāvaṃ addakkhi. Luddo kāsāvaṃ mahāsattassa hatthe ṭhapesi. So taṃ ukkhipitvā purato ṭhapesi. Athassa tena tathārūpenapi dukkhena phuṭṭhassa ‘‘arahaddhajo nāma sabbhi paṇḍitehi avajjharūpo, aññadatthu sakkātabbo garukātabboyevā’’ti ayaṃ saññā udapādi.</p>

<p rend="bodytext">So tena saddhiṃ sallapanto gāthādvayamāha –</p>

<p rend="hangnum" n="16:122"><hi rend="paranum">16:122</hi><hi rend="dot">.</hi></p>

<p rend="gatha1"> ‘‘Anikkasāvo kāsāvaṃ, yo vatthaṃ paridahissati;</p>

<p rend="gathalast">Apeto damasaccena, na so kāsāvamarahati.</p>

<p rend="hangnum" n="16:123"><hi rend="paranum">16:123</hi><hi rend="dot">.</hi></p>

<p rend="gatha1"> ‘‘Yo ca vantakasāvassa, sīlesu susamāhito;</p>

<p rend="gathalast">Upeto damasaccena, sa ve kāsāvamarahatī’’ti.</p>

<p rend="bodytext">Tassattho – samma luddaputta yo puriso rāgādīhi kasāvehi anikkasāvo indriyadamena ceva vacīsaccena ca apeto anupagato tehi guṇehi kasāvarasapītaṃ kāsāvavatthaṃ paridahati, so taṃ kāsāvaṃ nārahati, nānucchaviko so tassa <pb ed="P" n="5.0051" /> vatthassa. Yo pana tesaṃ kasāvānaṃ vantattā <pb ed="V" n="5.0045" /> vantakasāvo assa sīlesu susamāhito supatiṭṭhito paripuṇṇasīlācāro, so taṃ kāsāvaṃ arahati nāmāti.</p>

<p rend="bodytext">Evaṃ vatvā mahāsatto tasmiṃ cittaṃ nibbāpetvā ‘‘samma kimatthaṃ tvaṃ maṃ vijjhasi, kiṃ attano atthāya, udāhu aññena payojitosī’’ti pucchi. Tamatthaṃ āvīkaronto satthā āha –</p>

<p rend="hangnum" n="16:124"><hi rend="paranum">16:124</hi><hi rend="dot">.</hi></p>

<p rend="gatha1"> ‘‘Samappito <pb ed="M" n="5.0052" /> puthusallena nāgo, aduṭṭhacitto luddakamajjhabhāsi;</p>

<p rend="gathalast">Kimatthayaṃ kissa vā samma hetu, mamaṃ vadhī kassa vāyaṃ payogo’’ti.</p>

<p rend="bodytext">Tattha <hi rend="bold">kimatthaya</hi>nti āyatiṃ kiṃ patthento. <hi rend="bold">Kissa vā</hi>ti kissa hetu kena kāraṇena, kiṃ nāma tava mayā saddhiṃ veranti adhippāyo. <hi rend="bold">Kassa vā</hi>ti kassa vā aññassa ayaṃ payogo, kena payojito maṃ avadhīti attho.</p>

<p rend="bodytext">Athassa ācikkhanto luddo gāthamāha –</p>

<p rend="hangnum" n="16:125"><hi rend="paranum">16:125</hi><hi rend="dot">.</hi></p>

<p rend="gatha1"> ‘‘Kāsissa rañño mahesī bhadante, sā pūjitā rājakule subhaddā;</p>

<p rend="gathalast">Taṃ addasā sā ca mamaṃ asaṃsi, dantehi atthoti ca maṃ avocā’’ti.</p>

<p rend="bodytext">Tattha <hi rend="bold">pūjitā</hi>ti aggamahesiṭṭhāne ṭhapetvā pūjitā. <hi rend="bold">Addasā</hi>ti sā kira taṃ supinante addasa. <hi rend="bold">Asaṃsī</hi>ti sā ca mama sakkāraṃ kāretvā ‘‘himavantapadese evarūpo nāma nāgo asukasmiṃ nāma ṭhāne vasatī’’ti mamaṃ ācikkhi. <hi rend="bold">Dantehī</hi>ti tassa nāgassa chabbaṇṇaraṃsisamujjalā dantā, tehi mama attho, piḷandhanaṃ kāretukāmāmhi, te me āharāti maṃ avocāti.</p>

<p rend="bodytext">Taṃ sutvā ‘‘idaṃ cūḷasubhaddāya kamma’’nti ñatvā mahāsatto vedanaṃ adhivāsetvā ‘‘tassā mama dantehi attho natthi, maṃ māretukāmatāya pana pahiṇī’’ti dīpento gāthādvayamāha –</p>

<p rend="hangnum" n="16:126"><hi rend="paranum">16:126</hi><hi rend="dot">.</hi></p>

<p rend="gatha1"> ‘‘Bahū hime dantayugā uḷārā, ye me pitūnañca pitāmahānaṃ;</p>

<p rend="gathalast">Jānāti sā kodhanā rājaputtī, vadhatthikā veramakāsi bālā.</p>

<p rend="hangnum" n="16:127"><hi rend="paranum">16:127</hi><hi rend="dot">.</hi></p>

<p rend="gatha1"> ‘‘Uṭṭhehi <pb ed="V" n="5.0046" /><pb ed="P" n="5.0052" /> tvaṃ ludda kharaṃ gahetvā, dante ime chinda purā marāmi;</p>

<p rend="gathalast">Vajjāsi taṃ kodhanaṃ rājaputtiṃ, nāgo hato handa imassa dantā’’ti.</p>

<p rend="bodytext">Tattha <pb ed="M" n="5.0053" /><hi rend="bold">ime</hi>ti tassa kira pitu pitāmahānaṃ dantā mā vinassantūti guhāyaṃ sannicitā, te sandhāya evamāha. <hi rend="bold">Jānātī</hi>ti bahūnaṃ vāraṇānaṃ idha sannicihe dante jānāti. <hi rend="bold">Vadhatthikā</hi>ti kevalaṃ pana sā maṃ māretukāmā appamattakaṃ dosaṃ hadaye ṭhapetvā attano veraṃ akāsi, evarūpena pharusakammena matthakaṃ pāpesi. <hi rend="bold">Khara</hi>nti kakacaṃ. <hi rend="bold">Purā marāmī</hi>ti yāva na marāmi. <hi rend="bold">Vajjasī</hi>ti vadeyyāsi. <hi rend="bold">Handa imassa dantā</hi>ti hato so mayā nāgo, manoratho te matthakappatto, gaṇha, ime tassa dantāti.</p>

<p rend="bodytext">So tassa vacanaṃ sutvā nisīdanaṭṭhānā vuṭṭhāya kakacaṃ ādāya ‘‘dante chindissāmī’’ti tassa santikaṃ upagato. So pana ubbedhato aṭṭhāsītihattho rajatapabbato viya ṭhito, tenassa so dantaṭṭhānaṃ na pāpuṇi. Atha mahāsatto kāyaṃ upanāmento heṭṭhāsīsako nipajji. Tadā nesādo mahāsattassa rajatadāmasadisaṃ soṇḍaṃ maddanto abhiruhitvā kelāsakūṭe viya kumbhe ṭhatvā mukhakoṭimaṃsaṃ dhanukena paharitvā anto pakkhipitvā kumbhato oruyha kakacaṃ antomukhe pavesesi, ubhohi hatthehi daḷhaṃ aparāparaṃ kaḍḍhi. Mahāsattassa balavavedanā uppajji, mukhaṃ lohitena pūri. Nesādo ito cito ca sañcārento kakacena chindituṃ nāsakkhi. Atha naṃ mahāsatto mukhato lohitaṃ chaḍḍetvā vedanaṃ adhivāsetvā ‘‘kiṃ samma chindituṃ na sakkosī’’ti pucchi. ‘‘Āma, sāmī’’ti. Mahāsatto satiṃ paccupaṭṭhapetvā ‘‘tena hi samma mama soṇḍaṃ ukkhipitvā kakacakoṭiṃ gaṇhāpehi, mama sayaṃ soṇḍaṃ ukkhipituṃ balaṃ natthī’’ti āha. Nesādo tathā akāsi.</p>

<p rend="bodytext">Mahāsatto soṇḍāya kakacaṃ gahetvā aparāparaṃ cāresi, dantā kaḷīrā viya chijjiṃsu. Atha naṃ te āharāpetvā gaṇhitvā ‘‘samma luddaputta ahaṃ ime dante tuyhaṃ dadamāno neva ‘mayhaṃ appiyā’ti <pb ed="P" n="5.0053" /> dammi, na sakkattamārattabrahmattāni patthento, imehi pana me dantehi sataguṇena sahassaguṇena satasahassaguṇena sabbaññutaññāṇadantāva piyatarā, sabbaññutaññāṇappaṭivedhāya me idaṃ puññaṃ paccayo hotū’’ti dante datvā ‘‘samma idaṃ ṭhānaṃ kittakena kālena āgatosī’’ti pucchitvā ‘‘sattamāsasattadivasādhikehi sattahi saṃvaccharehī’’ti vutte – ‘‘gaccha imesaṃ <pb ed="M" n="5.0054" /> dantānaṃ ānubhāvena sattadivasabbhantareyeva bārāṇasiṃ pāpuṇissasī’’ti vatvā tassa parittaṃ katvā taṃ uyyojesi <pb ed="V" n="5.0047" />. Uyyojetvā ca pana anāgatesuyeva tesu nāgesu subhaddāya ca anāgatāya kālamakāsi. Tamatthaṃ pakāsento satthā āha –</p>

<p rend="hangnum" n="16:128"><hi rend="paranum">16:128</hi><hi rend="dot">.</hi></p>

<p rend="gatha1"> ‘‘Uṭṭhāya so luddo kharaṃ gahetvā, chetvāna dantāni gajuttamassa;</p>

<p rend="gathalast">Vaggū subhe appaṭime pathabyā, ādāya pakkāmi tato hi khippa’’nti.</p>

<p rend="bodytext">Tattha <hi rend="bold">vaggū</hi>ti vilāsavante. <hi rend="bold">Subhe</hi>ti sundare. <hi rend="bold">Appaṭime</hi>ti imissaṃ pathaviyaṃ aññehi dantehi asadiseti.</p>

<p rend="bodytext">Tasmiṃ pakkante te nāgā paccāmittaṃ adisvā āgamiṃsu. Tamatthaṃ pakāsento satthā āha –</p>

<p rend="hangnum" n="16:129"><hi rend="paranum">16:129</hi><hi rend="dot">.</hi></p>

<p rend="gatha1"> ‘‘Bhayaṭṭitā nāgavadhena aṭṭā, ye te nāgā aṭṭha disā vidhāvuṃ;</p>

<p rend="gathalast">Adisvāna posaṃ gajapaccamittaṃ, paccāgamuṃ yena so nāgarājā’’ti.</p>

<p rend="bodytext">Tattha <hi rend="bold">bhayaṭṭitā</hi>ti maraṇabhayena upaddutā. <hi rend="bold">Aṭṭā</hi>ti dukkhitā. <hi rend="bold">Gajapaccamitta</hi>nti gajassa paccāmittaṃ. <hi rend="bold">Yena so</hi>ti yattha visālamālake so nāgarājā kālaṃ katvā kelāsapabbato viya patito, taṃ ṭhānaṃ paccāgamunti attho.</p>

<p rend="bodytext">Tehi <pb ed="P" n="5.0054" /> pana saddhiṃ mahāsubhaddāpi āgatā. Te sabbepi aṭṭhasahassanāgā tattha roditvā kanditvā mahāsattassa kulupakānaṃ paccekabuddhānaṃ santikaṃ gantvā, ‘‘bhante, tumhākaṃ paccayadāyako visapītena sallena viddho kālakato, sīvathikadassanamassa āgacchathā’’ti vadiṃsu. Pañcasatā paccekabuddhāpi ākāsenāgantvā visālamālake otariṃsu. Tasmiṃ khaṇe dve taruṇanāgā nāgarañño sarīraṃ dantehi ukkhipitvā paccekabuddhe vandāpetvā citakaṃ āropetvā jhāpayiṃsu. Paccekabuddhā sabbarattiṃ āḷāhane <pb ed="M" n="5.0055" /> dhammasajjhāyamakaṃsu. Aṭṭhasahassanāgā āḷāhanaṃ nibbāpetvā vanditvā nhatvā mahāsubhaddaṃ purato katvā attano vasanaṭṭhānaṃ agamaṃsu. Tamatthaṃ pakāsento satthā āha –</p>

<p rend="hangnum" n="16:130"><hi rend="paranum">16:130</hi><hi rend="dot">.</hi></p>

<p rend="gatha1"> ‘‘Te tattha kanditvā roditvāna nāgā, sīse sake paṃsukaṃ okiritvā;</p>

<p rend="gathalast">Agamaṃsu te sabbe sakaṃ niketaṃ, purakkhatvā mahesiṃ sabbabhadda’’nti.</p>

<p rend="bodytext">Tattha <pb ed="V" n="5.0048" /><hi rend="bold">paṃsuka</hi>nti āḷāhanapaṃsukaṃ.</p>

<p rend="bodytext">Sonuttaropi appatteyeva sattame divase dante ādāya bārāṇasiṃ sampāpuṇi. Tamatthaṃ pakāsento satthā āha –</p>

<p rend="hangnum" n="16:131"><hi rend="paranum">16:131</hi><hi rend="dot">.</hi></p>

<p rend="gatha1"> ‘‘Ādāya dantāni gajuttamassa, vaggū subhe appaṭime pathabyā;</p>

<p rend="gatha2">Suvaṇṇarājīhi samantamodare, so luddako kāsipuraṃ upāgami;</p>

<p rend="gathalast">Upanesi so rājakaññāya dante, nāgo hato handa imassa dantā’’ti.</p>

<p rend="bodytext">Tattha <hi rend="bold">suvaṇṇarājīhī</hi>ti suvaṇṇarājiraṃsīhi. <hi rend="bold">Samantamodare</hi>ti samantato obhāsante sakalavanasaṇḍaṃ suvaṇṇavaṇṇaṃ viya karonte. <hi rend="bold">Upanesī</hi>ti ahaṃ chaddantavāraṇassa chabbaṇṇaraṃsivissajjane yamakadante ādāya <pb ed="P" n="5.0055" /> āgacchāmi, nagaraṃ alaṅkārāpethāti deviyā sāsanaṃ pesetvā tāya rañño ārocāpetvā devanagaraṃ viya nagare alaṅkārāpite sonuttaropi nagaraṃ pavisitvā pāsādaṃ āruhitvā dante upanesi, upanetvā ca pana, ‘‘ayye, yassa kira tumhe appamattakaṃ dosaṃ hadaye karittha, so nāgo mayā hato mato, ‘matabhāvaṃ me āroceyyāsī’ti āha, tassa matabhāvaṃ tumhe jānātha, gaṇhatha, ime tassa dantā’’ti dante adāsi.</p>

<p rend="bodytext">Sā mahāsattassa chabbaṇṇaraṃsivicittadante maṇitālavaṇṭena gahetvā ūrūsu ṭhapetvā purimabhave attano pirasāmikassa dante olokentī ‘‘evarūpaṃ <pb ed="M" n="5.0056" /> sobhaggappattaṃ vāraṇaṃ visapītena sallena jīvitakkhayaṃ pāpetvā ime dante chinditvā sonuttaro āgato’’ti mahāsattaṃ anussarantī sokaṃ uppādetvā adhivāsetuṃ nāsakkhi. Athassā tattheva hadayaṃ phali, taṃ divasameva kālamakāsi. Tamatthaṃ pakāsento satthā āha –</p>

<p rend="hangnum" n="16:132"><hi rend="paranum">16:132</hi><hi rend="dot">.</hi></p>

<p rend="gatha1"> ‘‘Disvāna dantāni gajuttamassa, bhattuppiyassa purimāya jātiyā;</p>

<p rend="gathalast">Tattheva tassā hadayaṃ aphāli, teneva sā kālamakāsi bālā’’ti.</p>

<p rend="hangnum" n="16:133"><hi rend="paranum">16:133</hi><hi rend="dot">.</hi></p>

<p rend="gatha1"> ‘‘Sambodhipatto sa mahānubhāvo, sitaṃ akāsī parisāya majjhe;</p>

<p rend="gathalast">Pucchiṃsu bhikkhū suvimuttacittā, nākāraṇe pātukaronti buddhā.</p>

<p rend="hangnum" n="16:134"><hi rend="paranum">16:134</hi><hi rend="dot">.</hi></p>

<p rend="gatha1"> ‘‘Yamaddasātha <pb ed="V" n="5.0049" /> dahariṃ kumāriṃ, kāsāyavatthaṃ anagāriyaṃ carantiṃ;</p>

<p rend="gathalast">Sā kho tadā rājakaññā ahosi, ahaṃ tadā nāgarājā ahosiṃ.</p>

<p rend="hangnum" n="16:135"><hi rend="paranum">16:135</hi><hi rend="dot">.</hi></p>

<p rend="gatha1"> ‘‘Ādāya dantāni gajuttamassa, vaggū subhe appaṭime pathabyā;</p>

<p rend="gathalast">Yo <pb ed="P" n="5.0056" /> luddako kāsipuraṃ upāgami, so kho tadā devadatto ahosi.</p>

<p rend="hangnum" n="16:136"><hi rend="paranum">16:136</hi><hi rend="dot">.</hi></p>

<p rend="gatha1"> ‘‘Anāvasūraṃ cirarattasaṃsitaṃ, uccāvacaṃ caritamidaṃ purāṇaṃ;</p>

<p rend="gathalast">Vītaddaro vītasoko visallo, sayaṃ abhiññāya abhāsi buddho.</p>

<p rend="hangnum" n="16:137"><hi rend="paranum">16:137</hi><hi rend="dot">.</hi></p>

<p rend="gatha1"> ‘‘Ahaṃ vo tena kālena, ahosiṃ tattha bhikkhavo;</p>

<p rend="gathalast">Nāgarājā tadā homi, evaṃ dhāretha jātaka’’nti. –</p>

<p rend="unindented">Imā <pb ed="M" n="5.0057" /> gāthā dasabalassa guṇe vaṇṇentehi dhammasaṅgāhakattherehi ṭhapitā.</p>

<p rend="bodytext">Tattha <hi rend="bold">sitaṃ akāsī</hi>ti so sambodhippatto satthā mahānubhāvo alaṅkatadhammasabhāyaṃ alaṅkatadhammāsane parisamajjhe nisinno ekadivasaṃ sitaṃ akāsi. <hi rend="bold">Nākāraṇe</hi>ti ‘‘bhante, buddhā nāma akāraṇe sitaṃ na karonti, tumhehi ca sitaṃ kataṃ, kena nu kho kāraṇena sitaṃ kata’’nti mahākhīṇāsavā bhikkhū pucchiṃsu. <hi rend="bold">Yamaddasāthā</hi>ti evaṃ puṭṭho, āvuso, satthā attano sitakāraṇaṃ ācikkhanto ekaṃ daharabhikkhuniṃ dassetvā evamāha – ‘‘bhikkhave, yaṃ ekaṃ daharaṃ yobbanappattaṃ kumāriṃ kāsāyavatthaṃ anagāriyaṃ upetaṃ pabbajitvā imasmiṃ sāsane carantiṃ addasātha passatha, sā tadā ‘visapītena sallena nāgarājaṃ vijjhitvā vadhehī’’’ti sonuttarassa pesetā rājakaññā ahosi. Tena gantvā jīvitakkhayaṃ pāpito ahaṃ tadā so nāgarājā ahosinti attho. <hi rend="bold">Devadatto</hi>ti, bhikkhave, idāni devadatto tadā so luddako ahosi.</p>

<p rend="bodytext"><hi rend="bold">Anāvasūra</hi>nti na avasūraṃ, anatthaṅgatasūriyanti attho. <hi rend="bold">Cirarattasaṃsita</hi>nti ito ciraratte anekavassakoṭimatthake saṃsitaṃ saṃsaritaṃ anuciṇṇaṃ. Idaṃ vuttaṃ hoti – āvuso, ito anekavassakoṭimatthake saṃsaritampi pubbaṇhe kataṃ taṃ divasameva sāyanhe saranto viya attano caritavasena uccattā tāya rājadhītāya ca sonuttarassa ca caritavasena nīcattā uccānīcaṃ caritaṃ idaṃ purāṇaṃ rāgādīnaṃ darānaṃ vigatatāya vītaddaro, ñātidhanasokādīnaṃ abhāvena vītasoko, rāgasallādīnaṃ vigatattā visallo attanāva jānitvā buddho abhāsīti. <hi rend="bold">Ahaṃ vo</hi>ti <pb ed="V" n="5.0050" /> ettha <hi rend="bold">vo</hi>ti nipātamattaṃ, bhikkhave, ahaṃ tena kālena tattha chaddantadahe ahosinti attho. <hi rend="bold">Nāgarājā</hi>ti honto ca pana na añño koci tadā homi, atha kho nāgarājā homīti attho. <hi rend="bold">Evaṃ cārethā</hi>ti tumhe taṃ jātakaṃ evaṃ dhāretha uggaṇhātha pariyāpuṇāthāti.</p>

<p rend="bodytext">Imañca <pb ed="P" n="5.0057" /> pana dhammadesanaṃ sutvā bahū sotāpannādayo ahesuṃ. Sā pana bhikkhunī pacchā vipassitvā arahattaṃ pattāti.</p>

<p rend="centre">Chaddantajātakavaṇṇanā catutthā.</p>

<p rend="title">(515) 5. Sambhavajātakavaṇṇanā</p>

<p rend="bodytext"><hi rend="bold">Rajjañca</hi><pb ed="M" n="5.0058" /><hi rend="bold">paṭipannāsmā</hi>ti idaṃ satthā jetavane viharanto paññāpāramiṃ ārabbha kathesi. Paccuppannavatthu <hi rend="bold">mahāumaṅgajātake</hi> (jā. 2.22.590 ādayo) āvi bhavissati.</p>

<p rend="bodytext">Atīte pana kururaṭṭhe indapatthanagare dhanañcayakorabyo nāma rājā rajjaṃ kāresi. Tassa sucirato nāma brāhmaṇo purohito atthadhammānusāsako ahosi. Rājā dānādīni puññāni karonto dhammena rajjamanusāsi. So ekadivasaṃ dhammayāgaṃ nāma pañhaṃ abhisaṅkharitvā sucirataṃ nāma brāhmaṇaṃ purohitaṃ āsane nisīdāpetvā sakkāraṃ katvā pañhaṃ pucchanto catasso gāthāyo abhāsi –</p>

<p rend="hangnum" n="16:138"><hi rend="paranum">16:138</hi><hi rend="dot">.</hi></p>

<p rend="gatha1"> ‘‘Rajjañca paṭipannāsma, ādhipaccaṃ sucīrata;</p>

<p rend="gathalast">Mahattaṃ pattumicchāmi, vijetuṃ pathaviṃ imaṃ.</p>

<p rend="hangnum" n="16:139"><hi rend="paranum">16:139</hi><hi rend="dot">.</hi></p>

<p rend="gatha1"> ‘‘Dhammena no adhammena, adhammo me na ruccati;</p>

<p rend="gathalast">Kiccova dhammo carito, rañño hoti sucīrata.</p>

<p rend="hangnum" n="16:140"><hi rend="paranum">16:140</hi><hi rend="dot">.</hi></p>

<p rend="gatha1"> ‘‘Idha cevāninditā yena, pecca yena aninditā;</p>

<p rend="gathalast">Yasaṃ devamanussesu, yena pappomu brāhmaṇa.</p>

<p rend="hangnum" n="16:141"><hi rend="paranum">16:141</hi><hi rend="dot">.</hi></p>

<p rend="gatha1"> ‘‘Yohaṃ <pb ed="V" n="5.0051" /> atthañca dhammañca, kattumicchāmi brāhmaṇa;</p>

<p rend="gathalast">Taṃ tvaṃ atthañca dhammañca, brāhmaṇakkhāhi pucchito’’ti.</p>

<p rend="bodytext">Tattha <hi rend="bold">rajja</hi>nti, ācariya, mayaṃ imasmiṃ sattayojanike indapatthanagare rajjañca, tiyojanasatike kururaṭṭhe issarabhāvasaṅkhātaṃ ādhipaccañca. <hi rend="bold">Paṭipannāsmā</hi>ti adhigatā bhavāma. <hi rend="bold">Mahatta</hi>nti idāni mahantabhāvaṃ. <hi rend="bold">Pattumicchāmi vijetu</hi>nti imaṃ pathaviṃ dhammena abhibhavituṃ ajjhottharituṃ icchāmi. <hi rend="bold">Kiccovā</hi>ti avasesajanehi rañño carito dhammo kicco karaṇīyataro. Rājānuvattako hi loko, so tasmiṃ dhammike sabbopi dhammiko hoti. Tasmā esa dhammo nāma raññova kiccoti.</p>

<p rend="bodytext"><hi rend="bold">Idha cevāninditā</hi>ti yena mayaṃ idhaloke paraloke <pb ed="P" n="5.0058" /> ca aninditā. <hi rend="bold">Yena pappomū</hi>ti yena mayaṃ nirayādīsu anibbattitvā devesu ca manussesu ca yasaṃ issariyaṃ sobhaggaṃ pāpuṇeyyāma, taṃ no kāraṇaṃ kathehīti <pb ed="M" n="5.0059" />. <hi rend="bold">Yoha</hi>nti, brāhmaṇa, yo ahaṃ phalavipākasaṅkhātaṃ atthañca tassa atthassa hetubhūtaṃ dhammañca kattuṃ samādāya vattituṃ uppādetuñca icchāmi. <hi rend="bold">Taṃ tva</hi>nti tassa mayhaṃ tvaṃ sukheneva nibbānagāmimaggaṃ āruyha apaṭisandhikabhāvaṃ patthentassa taṃ atthañca dhammañca pucchito akkhāhi, pākaṭaṃ katvā kathehīti brāhmaṇaṃ dhammayāgapañhaṃ pucchi.</p>

<p rend="bodytext">Ayaṃ pana pañho gambhīro buddhavisayo, sabbaññubuddhameva taṃ pucchituṃ yuttaṃ, tasmiṃ asati sabbaññutaññāṇapariyesakaṃ bodhisattanti. Sucirato pana attano abodhisattatāya pañhaṃ kathetuṃ nāsakkhi, asakkonto ca paṇḍitamānaṃ akatvā attano asamatthabhāvaṃ kathento gāthamāha –</p>

<p rend="hangnum" n="16:142"><hi rend="paranum">16:142</hi><hi rend="dot">.</hi></p>

<p rend="gatha1"> ‘‘Nāññatra vidhurā rāja, etadakkhātumarahati;</p>

<p rend="gathalast">Yaṃ tvaṃ atthañca dhammañca, kattumicchasi khattiyā’’ti.</p>

<p rend="bodytext">Tassattho – avisayo esa, mahārāja, pañho mādisānaṃ. Ahañhi nevassa ādiṃ, na pariyosānaṃ passāmi, andhakāraṃ paviṭṭho viya homi. Bārāṇasirañño pana purohito vidhuro nāma brāhmaṇo atthi, so etaṃ ācikkheyya, taṃ ṭhapetvā yaṃ tvaṃ atthañca dhammañca kattumicchasi, etaṃ akkhātuṃ na añño arahatīti.</p>

<p rend="bodytext">Rājā <pb ed="V" n="5.0052" /> tassa vacanaṃ sutvā ‘‘tena hi, brāhmaṇa, khippaṃ tassa santikaṃ gacchāhī’’ti paṇṇākāraṃ datvā taṃ pesetukāmo hutvā gāthamāha –</p>

<p rend="hangnum" n="16:143"><hi rend="paranum">16:143</hi><hi rend="dot">.</hi></p>

<p rend="gatha1"> ‘‘Ehi kho pahito gaccha, vidhurassa upantikaṃ;</p>

<p rend="gatha2">Nikkhañcimaṃ suvaṇṇassa, haraṃ gaccha sucīrata;</p>

<p rend="gathalast">Abhihāraṃ imaṃ dajjā, atthadhammānusiṭṭhiyā’’ti.</p>

<p rend="bodytext">Tattha <hi rend="bold">upantika</hi>nti santikaṃ. <hi rend="bold">Nikkha</hi>nti pañcasuvaṇṇo eko nikkho. Ayaṃ pana rattasuvaṇṇassa nikkhasahassaṃ datvā evamāha. <hi rend="bold">Imaṃ dajjā</hi>ti tena imasmiṃ dhammayāgapañhe kathite tassa atthadhammānusiṭṭhiyā abhihārapūjaṃ karonto imaṃ nikkhasahassaṃ dadeyyāsīti.</p>

<p rend="bodytext">Evañca <pb ed="P" n="5.0059" /> pana vatvā pañhavissajjanassa likhanatthāya satasahassagghanakaṃ suvaṇṇapaṭṭañca gamanatthāya yānaṃ, parivāratthāya balakāyaṃ, tañca paṇṇākāraṃ datvā <pb ed="M" n="5.0060" /> taṅkhaṇaññeva uyyojesi. So pana indapatthanagarā nikkhamitvā ujukameva bārāṇasiṃ agantvā yattha yattha paṇḍitā vasanti, sabbāni tāni ṭhānāni upasaṅkamitvā sakalajambudīpe pañhassa vissajjetāraṃ alabhitvā anupubbena bārāṇasiṃ patvā ekasmiṃ ṭhāne nivāsaṃ gahetvā katipayehi janehi saddhiṃ pātarāsabhuñjanavelāya vidhurassa nivesanaṃ gantvā āgatabhāvaṃ ārocāpetvā tena pakkosāpito taṃ sake ghare bhuñjamānaṃ addasa. Tamatthaṃ āvikaronto satthā sattamaṃ gāthamāha –</p>

<p rend="hangnum" n="16:144"><hi rend="paranum">16:144</hi><hi rend="dot">.</hi></p>

<p rend="gatha1"> ‘‘Svādhippāgā bhāradvājo, vidhurassa upantikaṃ;</p>

<p rend="gathalast">Tamaddasa mahābrahmā, asamānaṃ sake ghare’’ti.</p>

<p rend="bodytext">Tattha <hi rend="bold">svādhippāgā</hi>ti so bhāradvājagotto sucirato adhippāgā, gatoti attho. <hi rend="bold">Mahābrahmā</hi>ti mahābrāhmaṇo. <hi rend="bold">Asamāna</hi>nti bhuñjamānaṃ.</p>

<p rend="bodytext">So pana tassa bālasahāyako ekācariyakule uggahitasippo, tasmā tena saddhiṃ ekato bhuñjitvā bhattakiccapariyosāne sukhanisinno ‘‘samma kimatthaṃ āgatosī’’ti puṭṭho āgamanakāraṇaṃ ācikkhanto aṭṭhamaṃ gāthamāha –</p>

<p rend="hangnum" n="16:145"><hi rend="paranum">16:145</hi><hi rend="dot">.</hi></p>

<p rend="gatha1"> ‘‘Raññohaṃ <pb ed="V" n="5.0053" /> pahito dūto, korabyassa yasassino;</p>

<p rend="gatha2">‘Atthaṃ dhammañca pucchesi’, iccabravi yudhiṭṭhilo;</p>

<p rend="gathalast">Taṃ tvaṃ atthañca dhammañca, vidhurakkhāhi pucchito’’ti.</p>

<p rend="bodytext">Tattha <hi rend="bold">raññoha</hi>nti ahaṃ rañño korabyassa yasassino dūto. <hi rend="bold">Pahito</hi>ti tena pesito idhāgamiṃ. <hi rend="bold">Pucchesī</hi>ti so yudhiṭṭhilagotto dhanañcayarājā maṃ dhammayāgapañhaṃ nāma pucchi, ahaṃ kathetuṃ asakkonto ‘‘tvaṃ sakkhissasī’’ti ñatvā tassa ārocesiṃ, so ca paṇṇākāraṃ datvā pañhapucchanatthāya maṃ tava santikaṃ pesento ‘‘vidhurassa santikaṃ gantvā imassa pañhassa atthañca pāḷidhammañca puccheyyāsī’’ti abravi. ‘‘Taṃ tvaṃ idāni mayā pucchito akkhāhī’’ti.</p>

<p rend="bodytext">Tadā <pb ed="P" n="5.0060" /> pana so brāhmaṇo ‘‘mahājanassa cittaṃ gaṇhissāmī’’ti gaṅgaṃ pidahanto viya vinicchayaṃ vicāreti. Tassa pañhavissajjane okāso natthi. So tamatthaṃ ācikkhanto navamaṃ gāthamāha –</p>

<p rend="hangnum" n="16:146"><hi rend="paranum">16:146</hi><hi rend="dot">.</hi></p>

<p rend="gatha1"> ‘‘Gaṅgaṃ <pb ed="M" n="5.0061" /> me pidahissanti, na taṃ sakkomi brāhmaṇa;</p>

<p rend="gatha2">Apidhetuṃ mahāsindhuṃ, taṃ kathaṃ so bhavissati;</p>

<p rend="gathalast">Na te sakkomi akkhātuṃ, atthaṃ dhammañca pucchito’’ti.</p>

<p rend="bodytext">Tassattho – brāhmaṇa, mayhaṃ ‘‘mahājanassa nānācittagatisaṅkhātaṃ gaṅgaṃ pidahissa’’nti byāpāro uppanno, tamahaṃ mahāsindhuṃ apidhetuṃ na sakkomi, tasmā kathaṃ so okāso bhavissati, yasmā te ahaṃ pañhaṃ vissajjeyyaṃ. Iti cittekaggatañceva okāsañca alabhanto na te sakkomi akkhātuṃ atthaṃ dhammañca pucchitoti.</p>

<p rend="bodytext">Evañca pana vatvā ‘‘putto me paṇḍito mayā ñāṇavantataro, so te byākarissati, tassa santikaṃ gacchāhī’’ti vatvā dasamaṃ gāthamāha –</p>

<p rend="hangnum" n="16:147"><hi rend="paranum">16:147</hi><hi rend="dot">.</hi></p>

<p rend="gatha1"> ‘‘Bhadrakāro ca me putto, oraso mama atrajo;</p>

<p rend="gathalast">Taṃ tvaṃ atthañca dhammañca, gantvā pucchassu brāhmaṇā’’ti.</p>

<p rend="bodytext">Tattha <hi rend="bold">oraso</hi>ti ure saṃvaḍḍho. <hi rend="bold">Atrajo</hi>ti attanā jātoti.</p>

<p rend="bodytext">Taṃ <pb ed="V" n="5.0054" /> sutvā sucirato vidhurassa gharā nikkhamitvā bhadrakārassa bhuttapātarāsassa attano parisamajjhe nisinnakāle nivesanaṃ agamāsi. Tamatthaṃ pakāsento satthā ekādasamaṃ gāthamāha –</p>

<p rend="hangnum" n="16:148"><hi rend="paranum">16:148</hi><hi rend="dot">.</hi></p>

<p rend="gatha1"> ‘‘Svādhippāgā bhāradvājo, bhadrakārassupantikaṃ;</p>

<p rend="gathalast">Tamaddasa mahābrahmā, nisinnaṃ samhi vesmanī’’ti.</p>

<p rend="bodytext">Tattha <hi rend="bold">vesmanī</hi>ti ghare.</p>

<p rend="bodytext">So tattha gantvā bhadrakāramāṇavena katāsanābhihārasakkāro nisīditvā āgamanakāraṇaṃ puṭṭho dvādasamaṃ gāthamāha –</p>

<p rend="hangnum" n="16:149"><hi rend="paranum">16:149</hi><hi rend="dot">.</hi></p>

<p rend="gatha1"> ‘‘Raññohaṃ <pb ed="P" n="5.0061" /> pahito dūto, korabyassa yasassino;</p>

<p rend="gatha2">‘Atthaṃ dhammañca pucchesi’, iccabravi yudhiṭṭhilo;</p>

<p rend="gathalast">Taṃ tvaṃ atthañca dhammañca, bhadrakāra pabrūhi me’’ti.</p>

<p rend="bodytext">Atha naṃ bhadrakāro, ‘‘tāta, ahaṃ imesu divasesu paradārikakamme abhiniviṭṭho, cittaṃ me byākulaṃ, tena tyāhaṃ vissajjetuṃ na sakkhissāmi, mayhaṃ <pb ed="M" n="5.0062" /> pana kaniṭṭho sañcayakumāro nāma mayā ativiya ñāṇavantataro, taṃ puccha, so te pañhaṃ vissajjessatī’’ti tassa santikaṃ pesento dve gāthā abhāsi –</p>

<p rend="hangnum" n="16:150"><hi rend="paranum">16:150</hi><hi rend="dot">.</hi></p>

<p rend="gatha1"> ‘‘Maṃsakājaṃ avahāya, godhaṃ anupatāmahaṃ;</p>

<p rend="gathalast">Na te sakkomi akkhātuṃ, atthaṃ dhammañca pucchito.</p>

<p rend="hangnum" n="16:151"><hi rend="paranum">16:151</hi><hi rend="dot">.</hi></p>

<p rend="gatha1"> ‘‘Sañcayo nāma me bhātā, kaniṭṭho me sucīrata;</p>

<p rend="gathalast">Taṃ tvaṃ atthañca dhammañca, gantvā pucchassu brāhmaṇā’’ti.</p>

<p rend="bodytext">Tattha <hi rend="bold">maṃsakāja</hi>nti yathā nāma puriso thūlamigamaṃsaṃ kājenādāya gacchanto antarāmagge godhapotakaṃ disvā maṃsakājaṃ chaḍḍetvā taṃ anubandheyya, evameva attano ghare vasavattiniṃ bhariyaṃ chaḍḍetvā parassa rakkhitagopitaṃ itthiṃ anubandhanto homīti dīpento evamāhāti.</p>

<p rend="bodytext">So <pb ed="V" n="5.0055" /> tasmiṃ khaṇe sañcayassa nivesanaṃ gantvā tena katasakkāro āgamanakāraṇaṃ puṭṭho ācikkhi. Tamatthaṃ pakāsento satthā dve gāthā abhāsi –</p>

<p rend="hangnum" n="16:152"><hi rend="paranum">16:152</hi><hi rend="dot">.</hi></p>

<p rend="gatha1"> ‘‘Svādhippāgā bhāradvājo, sañcayassa upantikaṃ;</p>

<p rend="gathalast">Tamaddasa mahābrahmā, nisinnaṃ samhi vesmani.</p>

<p rend="hangnum" n="16:153"><hi rend="paranum">16:153</hi><hi rend="dot">.</hi></p>

<p rend="gatha1"> ‘‘Raññohaṃ pahito dūto, korabyassa yasassino;</p>

<p rend="gatha2">‘Atthaṃ dhammañca pucchesi’, iccabravi yudhiṭṭhilo;</p>

<p rend="gathalast">Taṃ tvaṃ atthañca dhammañca, sañcayakkhāhi pucchito’’ti.</p>

<p rend="bodytext">Sañcayakumāro pana tadā paradārameva sevati. Athassa so ‘‘ahaṃ, tāta, paradāraṃ sevāmi, sevanto ca pana gaṅgaṃ otaritvā <pb ed="P" n="5.0062" /> paratīraṃ gacchāmi, taṃ maṃ sāyañca pāto ca nadiṃ tarantaṃ maccu gilati nāma, tena cittaṃ me byākulaṃ, na tyāhaṃ ācikkhituṃ sakkhissāmi, kaniṭṭho pana me sambhavakumāro nāma atthi jātiyā sattavassiko, mayā sataguṇena sahassaguṇena satasahassaguṇenādhikañāṇataro, so te ācikkhissati, gaccha taṃ pucchāhī’’ti āha. Imamatthaṃ pakāsento satthā dve gāthā abhāsi –</p>

<p rend="hangnum" n="16:154"><hi rend="paranum">16:154</hi><hi rend="dot">.</hi></p>

<p rend="gatha1"> ‘‘Sadā <pb ed="M" n="5.0063" /> maṃ gilate maccu, sāyaṃ pāto sucīrata;</p>

<p rend="gathalast">Na te sakkomi akkhātuṃ, atthaṃ dhammañca pucchito.</p>

<p rend="hangnum" n="16:155"><hi rend="paranum">16:155</hi><hi rend="dot">.</hi></p>

<p rend="gatha1"> ‘‘Sambhavo nāma me bhātā, kaniṭṭho me sucīrata;</p>

<p rend="gathalast">Taṃ tvaṃ atthañca dhammañca, gantvā pucchassu brāhmaṇā’’ti.</p>

<p rend="bodytext">Taṃ sutvā sucirato ‘‘ayaṃ pañho imasmiṃ loke abbhuto bhavissati, imaṃ pañhaṃ vissajjetuṃ samattho nāma natthi maññe’’ti cintetvā dve gāthā abhāsi –</p>

<p rend="hangnum" n="16:156"><hi rend="paranum">16:156</hi><hi rend="dot">.</hi></p>

<p rend="gatha1"> ‘‘Abbhuto vata bho dhammo, nāyaṃ asmāka ruccati;</p>

<p rend="gathalast">Tayo janā pitāputtā, te su paññāya no vidū.</p>

<p rend="hangnum" n="16:157"><hi rend="paranum">16:157</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0056" /> taṃ sakkotha akkhātuṃ, atthaṃ dhammañca pucchitā;</p>

<p rend="gathalast">Kathaṃ nu daharo jaññā, atthaṃ dhammañca pucchito’’ti.</p>

<p rend="bodytext">Tattha <hi rend="bold">nāya</hi>nti ayaṃ pañhadhammo abbhuto, imaṃ kathetuṃ samatthena nāma na bhavitabbaṃ, tasmā yaṃ tvaṃ ‘‘kumāro kathessatī’’ti vadati, nāyaṃ asmākaṃ ruccati. <hi rend="bold">Te sū</hi>ti ettha <hi rend="bold">su</hi>-kāro nipātamattaṃ. <hi rend="bold">Pitā</hi>ti vidhuro paṇḍito, puttā bhadrakāro sañcayo cāti tepi tayo pitāputtā paññāya imaṃ dhammaṃ no vidū, na vijānanti, añño ko jānissatīti attho. <hi rend="bold">Na ta</hi>nti tumhe tayo janā pucchitā etaṃ akkhātuṃ na sakkotha, daharo sattavassiko kumāro pucchito kathaṃ nu jaññā, kena kāraṇena jānituṃ sakkhissatīti attho.</p>

<p rend="bodytext">Taṃ sutvā sañcayakumāro, ‘‘tāta, sambhavakumāraṃ ‘daharo’ti mā uññāsi, sacepi pañhavissajjanenātthiko, gaccha naṃ pucchā’’ti atthadīpanāhi upamāhi kumārassa vaṇṇaṃ pakāsento dvādasa gāthā abhāsi –</p>

<p rend="hangnum" n="16:158"><hi rend="paranum">16:158</hi><hi rend="dot">.</hi></p>

<p rend="gatha1"> ‘‘Mā <pb ed="P" n="5.0063" /> naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇa.</p>

<p rend="hangnum" n="16:159"><hi rend="paranum">16:159</hi><hi rend="dot">.</hi></p>

<p rend="gatha1"> ‘‘Yathāpi cando vimalo, gacchaṃ ākāsadhātuyā;</p>

<p rend="gathalast">Sabbe tārāgaṇe loke, ābhāya atirocati.</p>

<p rend="hangnum" n="16:160"><hi rend="paranum">16:160</hi><hi rend="dot">.</hi></p>

<p rend="gatha1"> ‘‘Evampi <pb ed="M" n="5.0064" /> daharūpeto, paññāyogena sambhavo;</p>

<p rend="gatha2">Mā naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇa.</p>

<p rend="hangnum" n="16:161"><hi rend="paranum">16:161</hi><hi rend="dot">.</hi></p>

<p rend="gatha1"> ‘‘Yathāpi rammako māso, gimhānaṃ hoti brāhmaṇa;</p>

<p rend="gathalast">Atevaññehi māsehi, dumapupphehi sobhati.</p>

<p rend="hangnum" n="16:162"><hi rend="paranum">16:162</hi><hi rend="dot">.</hi></p>

<p rend="gatha1"> ‘‘Evampi daharūpeto, paññāyogena sambhavo;</p>

<p rend="gatha2">Mā naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇa.</p>

<p rend="hangnum" n="16:163"><hi rend="paranum">16:163</hi><hi rend="dot">.</hi></p>

<p rend="gatha1"> ‘‘Yathāpi <pb ed="V" n="5.0057" /> himavā brahme, pabbato gandhamādano;</p>

<p rend="gatha2">Nānārukkhehi sañchanno, mahābhūtagaṇālayo;</p>

<p rend="gathalast">Osadhehi ca dibbehi, disā bhāti pavāti ca.</p>

<p rend="hangnum" n="16:164"><hi rend="paranum">16:164</hi><hi rend="dot">.</hi></p>

<p rend="gatha1"> ‘‘Evampi daharūpeto, paññāyogena sambhavo;</p>

<p rend="gatha2">Mā naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇa.</p>

<p rend="hangnum" n="16:165"><hi rend="paranum">16:165</hi><hi rend="dot">.</hi></p>

<p rend="gatha1"> ‘‘Yathāpi pāvako brahme, accimālī yasassimā;</p>

<p rend="gathalast">Jalamāno vane gacche, analo kaṇhavattanī.</p>

<p rend="hangnum" n="16:166"><hi rend="paranum">16:166</hi><hi rend="dot">.</hi></p>

<p rend="gatha1"> ‘‘Ghatāsano dhūmaketu, uttamāhevanandaho;</p>

<p rend="gathalast">Nisīthe pabbataggasmiṃ, pahūtedho virocati.</p>

<p rend="hangnum" n="16:167"><hi rend="paranum">16:167</hi><hi rend="dot">.</hi></p>

<p rend="gatha1"> ‘‘Evampi daharūpeto, paññāyogena sambhavo;</p>

<p rend="gatha2">Mā naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇa.</p>

<p rend="hangnum" n="16:168"><hi rend="paranum">16:168</hi><hi rend="dot">.</hi></p>

<p rend="gatha1"> ‘‘Javena bhadraṃ jānanti, balibaddañca vāhiye;</p>

<p rend="gathalast">Dohena dhenuṃ jānanti, bhāsamānañca paṇḍitaṃ.</p>

<p rend="hangnum" n="16:169"><hi rend="paranum">16:169</hi><hi rend="dot">.</hi></p>

<p rend="gatha1"> ‘‘Evampi daharūpeto, paññāyogena sambhavo;</p>

<p rend="gatha2">Mā naṃ daharoti uññāsi, apucchitvāna sambhavaṃ;</p>

<p rend="gathalast">Pucchitvā sambhavaṃ jaññā, atthaṃ dhammañca brāhmaṇā’’ti.</p>

<p rend="bodytext">Tattha <pb ed="M" n="5.0065" /><hi rend="bold">jaññā</hi>ti jānissasi. <hi rend="bold">Cando</hi>ti puṇṇacando. <hi rend="bold">Vimalo</hi>ti abbhādimalavirahito. <hi rend="bold">Evampi daharūpeto</hi>ti evaṃ sambhavakumāro daharabhāvena upetopi <pb ed="P" n="5.0064" /> paññāyogena sakalajambudīpatale avasese paṇḍite atikkamitvā virocati. <hi rend="bold">Rammako</hi>ti cittamāso. <hi rend="bold">Atevaññehī</hi>ti ativiya aññehi ekādasahi māsehi. <hi rend="bold">Eva</hi>nti evaṃ sambhavopi paññāyogena sobhati. <hi rend="bold">Himavā</hi>ti himapātasamaye himayuttoti himavā, gimhakāle himaṃ vamatīti himavā. Sampattaṃ <pb ed="V" n="5.0058" /> janaṃ gandhena madayatīti <hi rend="bold">gandhamādano. Mahābhūtagaṇālayo</hi>ti devagaṇānaṃ nivāso. <hi rend="bold">Disā bhātī</hi>ti sabbadisā ekobhāsā viya karoti. <hi rend="bold">Pavātī</hi>ti gandhena sabbadisā vāyati. <hi rend="bold">Eva</hi>nti evaṃ sambhavopi paññāyogena sabbadisā bhāti ceva pavāti ca.</p>

<p rend="bodytext"><hi rend="bold">Yasassimā</hi>ti tejasampattiyā yasassimā. <hi rend="bold">Accimālī</hi>ti accīhi yutto. <hi rend="bold">Jalamāno vane gacche</hi>ti gacchasaṅkhāte mahāvane jalanto carati. <hi rend="bold">Analo</hi>ti atitto. Gatamaggassa kaṇhabhāvena <hi rend="bold">kaṇhavattanī</hi>. Yaññe āhutivasena āhutaṃ ghataṃ asnātīti <hi rend="bold">ghatāsano</hi>. Dhūmo ketukiccaṃ assa sādhetīti <hi rend="bold">dhūmaketu. Uttamāhevanandaho</hi>ti ahevanaṃ vuccati vanasaṇḍo, uttamaṃ vanasaṇḍaṃ dahatīti attho. <hi rend="bold">Nisīthe</hi>ti rattibhāge. <hi rend="bold">Pabbataggasmi</hi>nti pabbatasikhare. <hi rend="bold">Pahūtedho</hi>ti pahūtaindhano. <hi rend="bold">Virocatī</hi>ti sabbadisāsu obhāsati. <hi rend="bold">Eva</hi>nti evaṃ mama kaniṭṭho sambhavakumāro daharopi paññāyogena virocati. <hi rend="bold">Bhadra</hi>nti bhadraṃ assājānīyaṃ javasampattiyā jānanti, na sarīrena. <hi rend="bold">Vāhiye</hi>ti vahitabbabhāre sati bhāravahatāya ‘‘ahaṃ uttamo’’ti balibaddaṃ jānanti. <hi rend="bold">Dohenā</hi>ti dohasampattiyā dhenuṃ ‘‘sukhīrā’’ti jānanti. <hi rend="bold">Bhāsamāna</hi>nti ettha ‘‘nābhāsamānaṃ jānanti, missaṃ bālehi paṇḍita’’nti suttaṃ (saṃ. ni. 2.241) āharitabbaṃ.</p>

<p rend="bodytext">Sucirato evaṃ tasmiṃ sambhavaṃ vaṇṇente ‘‘pañhaṃ pucchitvā jānissāmī’’ti ‘‘kahaṃ pana te kumāra kaniṭṭho’’ti pucchi. Athassa so sīhapañjaraṃ vivaritvā hatthaṃ pasāretvā ‘‘yo esa pāsādadvāre antaravīthiyā kumārakehi saddhiṃ suvaṇṇavaṇṇo kīḷati, ayaṃ mama kaniṭṭho, upasaṅkamitvā taṃ puccha, buddhalīḷāya te pañhaṃ kathessatī’’ti āha. Sucirato tassa vacanaṃ sutvā <pb ed="M" n="5.0066" /> pāsādā oruyha kumārassa santikaṃ agamāsi. Kāya velāyāti? Kumārassa nivatthasāṭakaṃ mocetvā <pb ed="P" n="5.0065" /> khandhe khipitvā ubhohi hatthehi paṃsuṃ gahetvā ṭhitavelāya. Tamatthaṃ āvikaronto satthā gāthamāha –</p>

<p rend="hangnum" n="16:170"><hi rend="paranum">16:170</hi><hi rend="dot">.</hi></p>

<p rend="gatha1"> ‘‘Svādhippāgā bhāradvājo, sambhavassa upantikaṃ;</p>

<p rend="gathalast">Tamaddasa mahābrahmā, kīḷamānaṃ bahīpure’’ti.</p>

<p rend="bodytext">Tattha <hi rend="bold">bahīpure</hi>ti bahinivesane.</p>

<p rend="bodytext">Mahāsattopi brāhmaṇaṃ āgantvā purato ṭhitaṃ disvā ‘‘tāta, kenatthenāgatosī’’ti pucchitvā, ‘‘tāta, kumāra ahaṃ jambudīpatale āhiṇḍanto mayā pucchitaṃ pañhaṃ kathetuṃ samatthaṃ alabhitvā <pb ed="V" n="5.0059" /> tava santikaṃ āgatomhī’’ti vutte ‘‘sakalajambudīpe kira avinicchito pañho mama santikaṃ āgato, ahaṃ ñāṇena mahallako’’ti hirottappaṃ paṭilabhitvā hatthagataṃ paṃsuṃ chaḍḍetvā khandhato sāṭakaṃ ādāya nivāsetvā ‘‘puccha, brāhmaṇa, buddhalīḷāya te kathessāmī’’ti sabbaññupavāraṇaṃ pavāresi. Tato brāhmaṇo –</p>

<p rend="hangnum" n="16:171"><hi rend="paranum">16:171</hi><hi rend="dot">.</hi></p>

<p rend="gatha1"> ‘‘Raññohaṃ pahito dūto, korabyassa yasassino;</p>

<p rend="gatha2">‘Atthaṃ dhammañca pucchesi’, iccabravi yudhiṭṭhilo;</p>

<p rend="gathalast">Taṃ tvaṃ atthañca dhammañca, sambhavakkhāhi pucchito’’ti. –</p>

<p rend="unindented">Gāthāya pañhaṃ pucchi.</p>

<p rend="bodytext">Tassa attho sambhavapaṇḍitassa gaganamajjhe puṇṇacando viya pākaṭo ahosi.</p>

<p rend="bodytext">Atha naṃ ‘‘tena hi suṇohī’’ti vatvā dhammayāgapañhaṃ vissajjento gāthamāha –</p>

<p rend="hangnum" n="16:172"><hi rend="paranum">16:172</hi><hi rend="dot">.</hi></p>

<p rend="gatha1"> ‘‘Taggha te ahamakkhissaṃ, yathāpi kusalo tathā;</p>

<p rend="gathalast">Rājā ca kho taṃ jānāti, yadi kāhati vā na vā’’ti.</p>

<p rend="bodytext">Tassa antaravīthiyaṃ ṭhatvā madhurassarena dhammaṃ desentassa saddo dvādasayojanikaṃ sakalabārāṇasinagaraṃ avatthari. Atha rājā ca uparājādayo ca sabbe sannipatiṃsu. Mahāsatto mahājanassa majjhe dhammadesanaṃ paṭṭhapesi.</p>

<p rend="bodytext">Tattha <pb ed="P" n="5.0066" /><pb ed="M" n="5.0067" /><hi rend="bold">tagghā</hi>ti ekaṃsavacanaṃ. <hi rend="bold">Yathāpi kusalo</hi>ti yathā atikusalo sabbaññubuddho ācikkhati, tathā te ekaṃseneva ahamakkhissanti attho. <hi rend="bold">Rājā ca kho ta</hi>nti ahaṃ taṃ pañhaṃ yathā tumhākaṃ rājā jānituṃ sakkoti, tathā kathessāmi. Tato uttari rājā eva taṃ jānāti, yadi karissati vā na vā karissati, karontassa vā akarontassa vā tassevetaṃ bhavissati, mayhaṃ pana doso natthīti dīpeti.</p>

<p rend="bodytext">Evaṃ imāya gāthāya pañhakathanaṃ paṭijānitvā idāni dhammayāgapañhaṃ kathento āha –</p>

<p rend="hangnum" n="16:173"><hi rend="paranum">16:173</hi><hi rend="dot">.</hi></p>

<p rend="gatha1"> ‘‘Ajja <pb ed="V" n="5.0060" /> suveti saṃseyya, raññā puṭṭho sucīrata;</p>

<p rend="gathalast">Mā katvā avasī rājā, atthe jāte yudhiṭṭhilo.</p>

<p rend="hangnum" n="16:174"><hi rend="paranum">16:174</hi><hi rend="dot">.</hi></p>

<p rend="gatha1"> ‘‘Ajjhattaññeva saṃseyya, raññā puṭṭho sucīrata;</p>

<p rend="gathalast">Kummaggaṃ na niveseyya, yathā mūḷho acetaso.</p>

<p rend="hangnum" n="16:175"><hi rend="paranum">16:175</hi><hi rend="dot">.</hi></p>

<p rend="gatha1"> ‘‘Attānaṃ nātivatteyya, adhammaṃ na samācare;</p>

<p rend="gathalast">Atitthe nappatāreyya, anatthe na yuto siyā.</p>

<p rend="hangnum" n="16:176"><hi rend="paranum">16:176</hi><hi rend="dot">.</hi></p>

<p rend="gatha1"> ‘‘Yo ca etāni ṭhānāni, kattuṃ jānāti khattiyo;</p>

<p rend="gathalast">Sadā so vaḍḍhate rājā, sukkapakkheva candimā.</p>

<p rend="hangnum" n="16:177"><hi rend="paranum">16:177</hi><hi rend="dot">.</hi></p>

<p rend="gatha1"> ‘‘Ñātīnañca piyo hoti, mittesu ca virocati;</p>

<p rend="gathalast">Kāyassa bhedā sappañño, saggaṃ so upapajjatī’’ti.</p>

<p rend="bodytext">Tattha <hi rend="bold">saṃseyyā</hi>ti katheyya. Idaṃ vuttaṃ hoti – tāta, sucirata sace tumhākaṃ raññā ‘‘ajja dānaṃ dema, sīlaṃ rakkhāma, uposathakammaṃ karomā’’ti koci puṭṭho, ‘‘mahārāja, ajja tāva pāṇaṃ hanāma, kāme paribhuñjāma, suraṃ pivāma, kusalaṃ pana karissāma suve’’ti rañño katheyya, tassa atimahantassapi amaccassa vacanaṃ katvā tumhākaṃ rājā yudhiṭṭhilagotto tathārūpe atthe jāte taṃ divasaṃ pamādena vītināmento mā avasi, tassa vacanaṃ akatvā uppannaṃ kusalacittaṃ aparihāpetvā kusalapaṭisaṃyuttaṃ kammaṃ karotuyeva, idamassa katheyyāsīti. Evaṃ mahāsatto imāya gāthāya –</p>

<p rend="gathalast">‘‘Ajjeva <pb ed="M" n="5.0068" /> kiccamātappaṃ, ko jaññā maraṇaṃ suve’’ti. (ma. ni. 3.272) –</p>

<p rend="unindented">Bhaddekarattasuttañceva,</p>

<p rend="gathalast">‘‘Appamādo amatapadaṃ, pamādo maccuno pada’’nti. (dha. pa. 21) –</p>

<p rend="unindented">Appamādovādañca kathesi.</p>

<p rend="bodytext"><hi rend="bold">Ajjhattaññevā</hi>ti <pb ed="V" n="5.0061" />, tāta, sucirata sambhavapaṇḍito tayā dhammayāgapañhe pucchite kiṃ kathesīti raññā puṭṭho samāno tumhākaṃ rañño ajjhattaññeva saṃseyya, niyakajjhattasaṅkhātaṃ khandhapañcakaṃ hutvā abhāvato aniccanti katheyyāsi. Ettāvatā mahāsatto –</p>

<p rend="gathalast">‘‘Sabbe saṅkhārā aniccāti, yadā paññāya passati’’. (dha. pa. 277) –</p>

<p rend="gathalast">‘‘Aniccā vata saṅkhārā, uppādavayadhammino’’ti. (dī. ni. 2.221) –</p>

<p rend="unindented">Evaṃ vibhāvitaṃ aniccataṃ kathesīti.</p>

<p rend="bodytext"><hi rend="bold">Kummagga</hi>nti, brāhmaṇa, yathā <pb ed="P" n="5.0067" /> mūḷho acetano andhabālaputhujjano dvāsaṭṭhidiṭṭhigatasaṅkhātaṃ kummaggaṃ sevati, evaṃ tava rājā taṃ kummaggaṃ na seveyya, niyyānikaṃ dasakusalakammapathamaggameva sevatu, evamassa vadeyyāsīti.</p>

<p rend="bodytext"><hi rend="bold">Attāna</hi>nti imaṃ sugatiyaṃ ṭhitaṃ attabhāvaṃ nātivatteyya, yena kammena tisso kusalasampattiyo sabbakāmasagge atikkamitvā apāye nibbattanti, taṃ kammaṃ na kareyyāti attho. <hi rend="bold">Adhamma</hi>nti tividhaduccaritasaṅkhātaṃ adhammaṃ na samācareyya. <hi rend="bold">Atitthe</hi>ti dvāsaṭṭhidiṭṭhisaṅkhāte atitthe nappatāreyya na otāreyya. ‘‘Na tāreyyā’’tipi pāṭho, attano diṭṭhānugatimāpajjantaṃ janaṃ na otāreyya. <hi rend="bold">Anatthe</hi>ti akāraṇe. <hi rend="bold">Na yuto</hi>ti yuttapayutto na siyā. Brāhmaṇa, yadi te rājā dhammayāgapañhe vattitukāmo, ‘‘imasmiṃ ovāde vattatū’’ti tassa katheyyāsīti ayamettha adhippāyo.</p>

<p rend="bodytext"><hi rend="bold">Sadā</hi>ti satataṃ. Idaṃ vuttaṃ hoti – ‘‘yo khattiyo etāni kāraṇāni kātuṃ jānāti, so rājā sukkapakkhe cando viya sadā vaḍḍhatī’’ti <pb ed="M" n="5.0069" />. <hi rend="bold">Virocatī</hi>ti mittāmaccānaṃ majjhe attano sīlācārañāṇādīhi guṇehi sobhati virocatīti.</p>

<p rend="bodytext">Evaṃ mahāsatto gaganatale candaṃ uṭṭhāpento viya buddhalīḷāya brāhmaṇassa pañhaṃ kathesi. Mahājano nadanto selento apphoṭento sādhukārasahassāni adāsi, celukkhepe ca aṅguliphoṭe ca pavattesi, hatthapiḷandhanādīni khipi. Evaṃ khittadhanaṃ koṭimattaṃ ahosi. Rājāpissa tuṭṭho mahantaṃ yasaṃ adāsi. Suciratopi nikkhasahassena pūjaṃ katvā suvaṇṇapaṭṭe jātihiṅgulakena pañhavissajjanaṃ <pb ed="V" n="5.0062" /> likhitvā indapatthanagaraṃ gantvā rañño dhammayāgapañhaṃ kathesi. Rājā tasmiṃ dhamme vattitvā saggapuraṃ pūresi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahāpaññoyevā’’ti vatvā jātakaṃ samodhānesi ‘‘tadā dhanañcayarājā ānando ahosi, sucirato anuruddho, vidhuro kassapo, bhadrakāro moggallāno, sañcayamāṇavo sāriputto, sambhavapaṇḍito pana ahameva ahosi’’nti.</p>

<p rend="centre">Sambhavajātakavaṇṇanā pañcamā.</p>

<p rend="title">(516) 6. Mahākapijātakavaṇṇanā</p>

<p rend="bodytext"><hi rend="bold">Bārāṇasyaṃ ahū rājā</hi>ti idaṃ satthā veḷuvane viharanto devadattassa silāpavijjhanaṃ ārabbha kathesi. Tena hi dhanuggahe payojetvā aparabhāge <pb ed="P" n="5.0068" /> silāya paviddhāya bhikkhūhi devadattassa avaṇṇe kathite satthā ‘‘na, bhikkhave, idāneva, pubbepi devadatto mayhaṃ silaṃ pavijjhiyevā’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente kāsikagāmake eko kassakabrāhmaṇo khettaṃ kasitvā goṇe vissajjetvā kuddālakammaṃ kātuṃ ārabhi. Goṇā ekasmiṃ gacche paṇṇāni khādantā anukkamena aṭaviṃ pavisitvā palāyiṃsu. So velaṃ sallakkhetvā kuddālaṃ ṭhapetvā goṇe olokento adisvā domanassappatto te pariyesanto <pb ed="M" n="5.0070" /> antoaṭaviṃ pavisitvā āhiṇḍanto himavantaṃ pāvisi. So tattha disāmūḷho hutvā sattāhaṃ nirāhāro vicaranto ekaṃ tindukarukkhaṃ disvā abhiruyha phalāni khādanto tindukarukkhato parigaḷitvā saṭṭhihatthe narakapapāte pati. Tatrassa dasa divasā vītivattā. Tadā bodhisatto kapiyoniyaṃ nibbattitvā phalāphalāni khādanto taṃ purisaṃ disvā silāya yoggaṃ katvā taṃ purisaṃ uddharitvā silāya matthake nisīdāpetvā evamāha – ‘‘bho brāhmaṇa, ahaṃ kilamāmi, muhuttaṃ niddāyissāmi, maṃ rakkhāhī’’ti. So tassa niddāyantassa silāya matthakaṃ padālesi. Mahāsatto tassa taṃ kammaṃ ñatvā uppatitvā sākhāya nisīditvā ‘‘bho purisa, tvaṃ bhūmiyā gaccha, ahaṃ sākhaggena tuyhaṃ maggaṃ ācikkhanto gamissāmī’’ti taṃ purisaṃ araññato nīharitvā magge ṭhapetvā pabbatapādameva pāvisi. So puriso mahāsatte aparajjhitvā kuṭṭhī hutvā diṭṭhadhammeyeva manussapeto ahosi.</p>

<p rend="bodytext">So <pb ed="V" n="5.0063" /> satta vassāni dukkhapīḷito vicaranto bārāṇasiyaṃ migājinaṃ nāma uyyānaṃ pavisitvā pākārantare kadalipaṇṇaṃ attharitvā vedanāppatto nipajji. Tadā bārāṇasirājā uyyānaṃ gantvā tattha vicaranto taṃ disvā ‘‘kosi tvaṃ, kiṃ vā katvā imaṃ dukkhaṃ patto’’ti pucchi. Sopissa sabbaṃ vitthārato ācikkhi. Tamatthaṃ pakāsento satthā āha –</p>

<p rend="hangnum" n="16:178"><hi rend="paranum">16:178</hi><hi rend="dot">.</hi></p>

<p rend="gatha1"> ‘‘Bārāṇasyaṃ ahū rājā, kāsīnaṃ raṭṭhavaḍḍhano;</p>

<p rend="gathalast">Mittāmaccaparibyūḷho, agamāsi migājinaṃ.</p>

<p rend="hangnum" n="16:179"><hi rend="paranum">16:179</hi><hi rend="dot">.</hi></p>

<p rend="gatha1"> ‘‘Tattha <pb ed="P" n="5.0069" /> brāhmaṇamaddakkhi, setaṃ citraṃ kilāsinaṃ;</p>

<p rend="gathalast">Viddhastaṃ koviḷāraṃva, kisaṃ dhamanisanthataṃ.</p>

<p rend="hangnum" n="16:180"><hi rend="paranum">16:180</hi><hi rend="dot">.</hi></p>

<p rend="gatha1"> ‘‘Paramakāruññataṃ pattaṃ, disvā kicchagataṃ naraṃ;</p>

<p rend="gathalast">Avaca byamhito rājā, yakkhānaṃ katamo nusi.</p>

<p rend="hangnum" n="16:181"><hi rend="paranum">16:181</hi><hi rend="dot">.</hi></p>

<p rend="gatha1"> ‘‘Hatthapādā ca te setā, tato setataraṃ siro;</p>

<p rend="gathalast">Gattaṃ kammāsavaṇṇaṃ te, kilāsabahulo casi.</p>

<p rend="hangnum" n="16:182"><hi rend="paranum">16:182</hi><hi rend="dot">.</hi></p>

<p rend="gatha1"> ‘‘Vaṭṭanāvaḷisaṅkāsā <pb ed="M" n="5.0071" />, piṭṭhi te ninnatunnatā;</p>

<p rend="gathalast">Kāḷapabbāva te aṅgā, nāññaṃ passāmi edisaṃ.</p>

<p rend="hangnum" n="16:183"><hi rend="paranum">16:183</hi><hi rend="dot">.</hi></p>

<p rend="gatha1"> ‘‘Ugghaṭṭapādo tasito, kiso dhamanisanthato;</p>

<p rend="gathalast">Chāto ātattarūposi, kutosi kattha gacchati.</p>

<p rend="hangnum" n="16:184"><hi rend="paranum">16:184</hi><hi rend="dot">.</hi></p>

<p rend="gatha1"> ‘‘Duddasī appakārosi, dubbaṇṇo bhīmadassano;</p>

<p rend="gathalast">Janetti yāpi te mātā, na taṃ iccheyya passituṃ.</p>

<p rend="hangnum" n="16:185"><hi rend="paranum">16:185</hi><hi rend="dot">.</hi></p>

<p rend="gatha1"> ‘‘Kiṃ kammamakaraṃ pubbe, kaṃ avajjhaṃ aghātayi;</p>

<p rend="gathalast">Kibbisaṃ yaṃ karitvāna, idaṃ dukkhaṃ upāgamī’’ti.</p>

<p rend="bodytext">Tattha <hi rend="bold">bārāṇasya</hi>nti bārāṇasiyaṃ. <hi rend="bold">Mittāmaccaparibyūḷho</hi>ti mittehi ca daḷhabhattīhi amaccehi <pb ed="V" n="5.0064" /> ca parivuto. <hi rend="bold">Migājina</hi>nti evaṃnāmakaṃ uyyānaṃ. <hi rend="bold">Seta</hi>nti setakuṭṭhena setaṃ kabarakuṭṭhena vicitraṃ paribhinnena kaṇḍūyanakilāsakuṭṭhena kilāsinaṃ vedanāppattaṃ kadalipaṇṇe nipannaṃ addasa. <hi rend="bold">Viddhastaṃ koviḷāraṃvā</hi>ti vaṇamukhehi paggharantena maṃsena viddhastaṃ pupphitakoviḷārasadisaṃ. <hi rend="bold">Kisa</hi>nti ekaccesu padesesu aṭṭhicammamattasarīraṃ sirājālasanthataṃ. <hi rend="bold">Byamhito</hi>ti bhīto vimhayamāpanno vā. <hi rend="bold">Yakkhāna</hi>nti yakkhānaṃ antare tvaṃ katarayakkho nāmāsi. <hi rend="bold">Vaṭṭanāvaḷisaṅkāsā</hi>ti piṭṭhikaṇṭakaṭṭhāne āvunitvā ṭhapitāvaṭṭanāvaḷisadisā. <hi rend="bold">Aṅgā</hi>ti kāḷapabbavallisadisāni te aṅgāni. <hi rend="bold">Nāñña</hi>nti aññaṃ purisaṃ edisaṃ na passāmi. <hi rend="bold">Ugghaṭṭapādo</hi>ti rajokiṇṇapādo. <hi rend="bold">Ātattarūpo</hi>ti sukkhasarīro. <hi rend="bold">Duddasī</hi>ti dukkhena passitabbo. <hi rend="bold">Appakārosī</hi>ti sarīrappakārarahitosi, dussaṇṭhānosīti attho. <hi rend="bold">Kiṃ kammamakara</hi>nti ito pubbe kiṃ kammaṃ akaraṃ, akāsīti attho. <hi rend="bold">Kibbisa</hi>nti dāruṇakammaṃ.</p>

<p rend="bodytext">Tato paraṃ brāhmaṇo āha –</p>

<p rend="hangnum" n="16:186"><hi rend="paranum">16:186</hi><hi rend="dot">.</hi></p>

<p rend="gatha1"> ‘‘Taggha te ahamakkhissaṃ, yathāpi kusalo tathā;</p>

<p rend="bodytext">Saccavādiñhi lokasmiṃ, pasaṃsantīdha paṇḍitā.</p>

<p rend="hangnum" n="16:187"><hi rend="paranum">16:187</hi><hi rend="dot">.</hi></p>

<p rend="gatha1"> ‘‘Eko <pb ed="P" n="5.0070" /><pb ed="M" n="5.0072" /> caraṃ gogaveso, mūḷho accasariṃ vane;</p>

<p rend="gathalast">Araññe irīṇe vivane, nānākuñjarasevite.</p>

<p rend="hangnum" n="16:188"><hi rend="paranum">16:188</hi><hi rend="dot">.</hi></p>

<p rend="gatha1"> ‘‘Vāḷamigānucarite, vippanaṭṭhosmi kānane;</p>

<p rend="gathalast">Acariṃ tattha sattāhaṃ, khuppipāsasamappito.</p>

<p rend="hangnum" n="16:189"><hi rend="paranum">16:189</hi><hi rend="dot">.</hi></p>

<p rend="gatha1"> ‘‘Tattha tindukamaddakkhiṃ, visamaṭṭhaṃ bubhukkhito;</p>

<p rend="gathalast">Papātamabhilambantaṃ, sampannaphaladhārinaṃ.</p>

<p rend="hangnum" n="16:190"><hi rend="paranum">16:190</hi><hi rend="dot">.</hi></p>

<p rend="gatha1"> ‘‘Vātassitāni bhakkhesiṃ, tāni rucciṃsu me bhusaṃ;</p>

<p rend="gathalast">Atitto rukkhamārūhiṃ, tattha hessāmi āsito.</p>

<p rend="hangnum" n="16:191"><hi rend="paranum">16:191</hi><hi rend="dot">.</hi></p>

<p rend="gatha1"> ‘‘Ekaṃ me bhakkhitaṃ āsi, dutiyaṃ abhipatthitaṃ;</p>

<p rend="gathalast">Tato sā bhañjatha sākhā, chinnā pharasunā viya.</p>

<p rend="hangnum" n="16:192"><hi rend="paranum">16:192</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="5.0065" /> sahāva sākhāhi, uddhaṃpādo avaṃsiro;</p>

<p rend="gathalast">Appatiṭṭhe anālambe, giriduggasmi pāpataṃ.</p>

<p rend="hangnum" n="16:193"><hi rend="paranum">16:193</hi><hi rend="dot">.</hi></p>

<p rend="gatha1"> ‘‘Yasmā ca vāri gambhīraṃ, tasmā na samapajjisaṃ;</p>

<p rend="gathalast">Tattha sesiṃ nirānando, anūnā dasa rattiyo.</p>

<p rend="hangnum" n="16:194"><hi rend="paranum">16:194</hi><hi rend="dot">.</hi></p>

<p rend="gatha1"> ‘‘Athettha kapi māgañchi, gonaṅgulo darīcaro;</p>

<p rend="gathalast">Sākhāhi sākhaṃ vicaranto, khādamāno dumapphalaṃ.</p>

<p rend="hangnum" n="16:195"><hi rend="paranum">16:195</hi><hi rend="dot">.</hi></p>

<p rend="gatha1"> ‘‘So maṃ disvā kisaṃ paṇḍuṃ, kāruññamakaraṃ mayi;</p>

<p rend="gathalast">Ambho ko nāma so ettha, evaṃ dukkhena aṭṭito.</p>

<p rend="hangnum" n="16:196"><hi rend="paranum">16:196</hi><hi rend="dot">.</hi></p>

<p rend="gatha1"> ‘‘Manusso amanusso vā, attānaṃ me pavedaya;</p>

<p rend="gathalast">Tassañjaliṃ paṇāmetvā, idaṃ vacanamabraviṃ.</p>

<p rend="hangnum" n="16:197"><hi rend="paranum">16:197</hi><hi rend="dot">.</hi></p>

<p rend="gatha1"> ‘‘Manussohaṃ byasampatto, sā me natthi ito gati;</p>

<p rend="gathalast">Taṃ vo vadāmi bhaddaṃ vo, tvañca me saraṇaṃ bhava.</p>

<p rend="hangnum" n="16:198"><hi rend="paranum">16:198</hi><hi rend="dot">.</hi></p>

<p rend="gatha1"> ‘‘Garuṃ silaṃ gahetvāna, vicarī pabbate kapi;</p>

<p rend="gathalast">Silāya yoggaṃ katvāna, nisabho etadabravi.</p>

<p rend="hangnum" n="16:199"><hi rend="paranum">16:199</hi><hi rend="dot">.</hi></p>

<p rend="gatha1"> ‘‘Ehi <pb ed="M" n="5.0073" /> me piṭṭhimāruyha, gīvaṃ gaṇhāhi bāhubhi;</p>

<p rend="gathalast">Ahaṃ taṃ uddharissāmi, giriduggata vegasā.</p>

<p rend="hangnum" n="16:200"><hi rend="paranum">16:200</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, vānarindassa sirīmato;</p>

<p rend="gathalast">Piṭṭhimāruyha dhīrassa, gīvaṃ bāhāhi aggahiṃ.</p>

<p rend="hangnum" n="16:201"><hi rend="paranum">16:201</hi><hi rend="dot">.</hi></p>

<p rend="gatha1"> ‘‘So maṃ tato samuṭṭhāsi, tejassī balavā kapi;</p>

<p rend="gathalast">Vihaññamāno kicchena, giriduggata vegasā.</p>

<p rend="hangnum" n="16:202"><hi rend="paranum">16:202</hi><hi rend="dot">.</hi></p>

<p rend="gatha1"> ‘‘Uddharitvāna <pb ed="V" n="5.0066" /> maṃ santo, nisabho etadabravi;</p>

<p rend="gathalast">Iṅgha maṃ samma rakkhassu, pasupissaṃ muhuttakaṃ.</p>

<p rend="hangnum" n="16:203"><hi rend="paranum">16:203</hi><hi rend="dot">.</hi></p>

<p rend="gatha1"> ‘‘Sīhā byagghā <pb ed="P" n="5.0071" /> ca dīpī ca, acchakokataracchayo;</p>

<p rend="gathalast">Te maṃ pamattaṃ hiṃseyyuṃ, te tvaṃ disvā nivāraya.</p>

<p rend="hangnum" n="16:204"><hi rend="paranum">16:204</hi><hi rend="dot">.</hi></p>

<p rend="gatha1"> ‘‘Evaṃ me parittātūna, pasupī so muhuttakaṃ;</p>

<p rend="gathalast">Tadāhaṃ pāpikaṃ diṭṭhiṃ, paṭilacchiṃ ayoniso.</p>

<p rend="hangnum" n="16:205"><hi rend="paranum">16:205</hi><hi rend="dot">.</hi></p>

<p rend="gatha1"> ‘‘Bhakkho ayaṃ manussānaṃ, yathā caññe vane migā;</p>

<p rend="gathalast">Yaṃ nūnimaṃ vadhitvāna, chāto khādeyya vānaraṃ.</p>

<p rend="hangnum" n="16:206"><hi rend="paranum">16:206</hi><hi rend="dot">.</hi></p>

<p rend="gatha1"> ‘‘Asito ca gamissāmi, maṃsamādāya sambalaṃ;</p>

<p rend="gathalast">Kantāraṃ nittharissāmi, pātheyyaṃ me bhavissati.</p>

<p rend="hangnum" n="16:207"><hi rend="paranum">16:207</hi><hi rend="dot">.</hi></p>

<p rend="gatha1"> ‘‘Tato silaṃ gahetvāna, matthakaṃ sannitāḷayiṃ;</p>

<p rend="gathalast">Mama gattakilantassa, pahāro dubbalo ahu.</p>

<p rend="hangnum" n="16:208"><hi rend="paranum">16:208</hi><hi rend="dot">.</hi></p>

<p rend="gatha1"> ‘‘So ca vegenudappatto, kapi ruhiramakkhito;</p>

<p rend="gathalast">Assupuṇṇehi nettehi, rodanto maṃ udikkhati.</p>

<p rend="hangnum" n="16:209"><hi rend="paranum">16:209</hi><hi rend="dot">.</hi></p>

<p rend="gatha1"> ‘‘Māyyo maṃ kari bhaddante, tvañca nāmedisaṃ kari;</p>

<p rend="gathalast">Tvañca kho nāma dīghāvu, aññe vāretumarahasi.</p>

<p rend="hangnum" n="16:210"><hi rend="paranum">16:210</hi><hi rend="dot">.</hi></p>

<p rend="gatha1"> ‘‘Aho vata re purisa, tāvadukkarakāraka;</p>

<p rend="gathalast">Edisā visamā duggā, papātā uddhato mayā.</p>

<p rend="hangnum" n="16:211"><hi rend="paranum">16:211</hi><hi rend="dot">.</hi></p>

<p rend="gatha1"> ‘‘Ānīto paralokāva, dubbheyyaṃ maṃ amaññatha;</p>

<p rend="gathalast">Taṃ tena pāpakammena, pāpaṃ pāpena cintitaṃ.</p>

<p rend="hangnum" n="16:212"><hi rend="paranum">16:212</hi><hi rend="dot">.</hi></p>

<p rend="gatha1"> ‘‘Mā <pb ed="V" n="5.0067" /><pb ed="M" n="5.0074" /> heva tvaṃ adhammaṭṭha, vedanaṃ kaṭukaṃ phusi;</p>

<p rend="gathalast">Mā heva pāpakammaṃ taṃ, phalaṃ veḷuṃva taṃ vadhi.</p>

<p rend="hangnum" n="16:213"><hi rend="paranum">16:213</hi><hi rend="dot">.</hi></p>

<p rend="gatha1"> ‘‘Tayi me natthi vissāso, pāpadhamma asaññata;</p>

<p rend="gathalast">Ehi me piṭṭhito gaccha, dissamānova santike.</p>

<p rend="hangnum" n="16:214"><hi rend="paranum">16:214</hi><hi rend="dot">.</hi></p>

<p rend="gatha1"> ‘‘Muttosi hatthā vāḷānaṃ, pattosi mānusiṃ padaṃ;</p>

<p rend="gathalast">Esa maggo adhammaṭṭha, tena gaccha yathāsukhaṃ.</p>

<p rend="hangnum" n="16:215"><hi rend="paranum">16:215</hi><hi rend="dot">.</hi></p>

<p rend="gatha1"> ‘‘Idaṃ vatvā giricaro, rahade pakkhalya matthakaṃ;</p>

<p rend="gathalast">Assūni sampamajjitvā, tato pabbatamāruhi.</p>

<p rend="hangnum" n="16:216"><hi rend="paranum">16:216</hi><hi rend="dot">.</hi></p>

<p rend="gatha1"> ‘‘Sohaṃ tenābhisattosmi, pariḷāhena aṭṭito;</p>

<p rend="gathalast">Ḍayhamānena gattena, vāriṃ pātuṃ upāgamiṃ.</p>

<p rend="hangnum" n="16:217"><hi rend="paranum">16:217</hi><hi rend="dot">.</hi></p>

<p rend="gatha1"> ‘‘Agginā viya santatto, rahado ruhiramakkhito;</p>

<p rend="gathalast">Pubbalohitasaṅkāso, sabbo me samapajjatha.</p>

<p rend="hangnum" n="16:218"><hi rend="paranum">16:218</hi><hi rend="dot">.</hi></p>

<p rend="gatha1"> ‘‘Yāvanto <pb ed="P" n="5.0072" /> udabindūni, kāyasmiṃ nipatiṃsu me;</p>

<p rend="gathalast">Tāvanto gaṇḍa jāyetha, addhabeluvasādisā.</p>

<p rend="hangnum" n="16:219"><hi rend="paranum">16:219</hi><hi rend="dot">.</hi></p>

<p rend="gatha1"> ‘‘Pabhinnā pagghariṃsu me, kuṇapā pubbalohitā;</p>

<p rend="gathalast">Yena yeneva gacchāmi, gāmesu nigamesu ca.</p>

<p rend="hangnum" n="16:220"><hi rend="paranum">16:220</hi><hi rend="dot">.</hi></p>

<p rend="gatha1"> ‘‘Daṇḍahatthā nivārenti, itthiyo purisā ca maṃ;</p>

<p rend="gathalast">Okkitā pūtigandhena, māssu orena āgamā.</p>

<p rend="hangnum" n="16:221"><hi rend="paranum">16:221</hi><hi rend="dot">.</hi></p>

<p rend="gatha1"> ‘‘Etādisaṃ idaṃ dukkhaṃ, satta vassāni dāni me;</p>

<p rend="gathalast">Anubhomi sakaṃ kammaṃ, pubbe dukkaṭamattano.</p>

<p rend="hangnum" n="16:222"><hi rend="paranum">16:222</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="5.0068" /> vo vadāmi bhaddante, yāvantettha samāgatā;</p>

<p rend="gathalast">Māssu mittāna dubbhittho, mittadubbho hi pāpako.</p>

<p rend="hangnum" n="16:223"><hi rend="paranum">16:223</hi><hi rend="dot">.</hi></p>

<p rend="gatha1"> ‘‘Kuṭṭhī kilāsī bhavati, yo mittānidha dubbhati;</p>

<p rend="gathalast">Kāyassa bhedā mittaddu, nirayaṃ sopapajjatī’’ti.</p>

<p rend="bodytext">Tattha <pb ed="M" n="5.0075" /><hi rend="bold">kusalo</hi>ti yathā cheko kusalo katheti, tathā vo kathessāmi. <hi rend="bold">Gogaveso</hi>ti naṭṭhe goṇe gavesanto. <hi rend="bold">Accasari</hi>nti manussapathaṃ atikkamitvā himavantaṃ pāvisiṃ. <hi rend="bold">Araññe</hi>ti arājake suññe. <hi rend="bold">Irīṇe</hi>ti sukkhakantāre. <hi rend="bold">Vivane</hi>ti vivitte. <hi rend="bold">Vippanaṭṭho</hi>ti maggamūḷho. <hi rend="bold">Bubhukkhito</hi>ti sañjātabubhukkho chātajjhatto. <hi rend="bold">Papātamabhilambanta</hi>nti papātābhimukhaṃ olambantaṃ. <hi rend="bold">Sampannaphaladhārina</hi>nti madhuraphaladhārinaṃ. <hi rend="bold">Vātassitānī</hi>ti paṭhamaṃ tāva vātapatitāni khādiṃ. <hi rend="bold">Tattha hessāmī</hi>ti tasmiṃ rukkhe suhito bhavissāmīti āruḷhomhi. <hi rend="bold">Tato sā bhañjatha sākhā</hi>ti tassa abhipatthitassa atthāya hatthe pasārite sā mayā abhiruḷhā sākhā pharasunā chinnā viya abhañjatha. <hi rend="bold">Anālambe</hi>ti ālambitabbaṭṭhānarahite. <hi rend="bold">Giriduggasmi</hi>nti girivisame. <hi rend="bold">Sesi</hi>nti sayitomhi.</p>

<p rend="bodytext"><hi rend="bold">Kapi māgañchī</hi>ti kapi āgañchi. <hi rend="bold">Gonaṅgulo</hi>ti gunnaṃ naṅguṭṭhasadisanaṅguṭṭho. ‘‘Gonaṅguṭṭho’’tipi pāṭho. ‘‘Gonaṅgulī’’tipi paṭhanti. <hi rend="bold">Akaraṃ mayī</hi>ti akarā mayi. <hi rend="bold">Ambho</hi>ti, mahārāja, so kapirājā tasmiṃ narakapapāte mama udakapothanasaddaṃ sutvā maṃ ‘‘ambho’’ti ālapitvā ‘‘ko nāmeso’’ti pucchi. <hi rend="bold">Byasampatto</hi>ti byasanaṃ patto, papātassa vasaṃ pattoti vā attho. <hi rend="bold">Bhaddaṃ vo</hi>ti tasmā tumhe vadāmi – ‘‘bhaddaṃ tumhākaṃ hotū’’ti. <hi rend="bold">Garuṃ sila</hi>nti, mahārāja, so kapirājā mayā evaṃ vutte ‘‘mā bhāyī’’ti maṃ assāsetvā paṭhamaṃ tāva garuṃ silaṃ gahetvā yoggaṃ karonto pabbate vicari <pb ed="P" n="5.0073" />. <hi rend="bold">Nisabho</hi>ti purisanisabho uttamavānarindo pabbatapapāte ṭhatvā maṃ etadabravīti.</p>

<p rend="bodytext"><hi rend="bold">Bāhubhī</hi>ti dvīhi bāhāhi mama gīvaṃ suggahitaṃ gaṇha. <hi rend="bold">Vegasā</hi>ti vegena. <hi rend="bold">Sirīmato</hi>ti puññavantassa. <hi rend="bold">Aggahi</hi>nti saṭṭhihatthaṃ narakapapātaṃ vātavegena otaritvā udakapiṭṭhe ṭhitassa ahaṃ vegena piṭṭhimabhiruhitvā ubhohi bāhāhi gīvaṃ aggahesiṃ. <hi rend="bold">Vihaññamāno</hi>ti kilamanto. <hi rend="bold">Kicchenā</hi>ti dukkhena. <hi rend="bold">Santo</hi>ti paṇḍito, atha vā parisanto kilanto. <hi rend="bold">Rakkhassū</hi>ti ahaṃ taṃ uddharanto kilanto muhuttaṃ vissamanto pasupissaṃ, tasmā maṃ rakkhāhi. <hi rend="bold">Yathā caññe vane migā</hi>ti <pb ed="V" n="5.0069" /> sīhādīhi aññepi ye imasmiṃ vane vāḷamigā. Pāḷiyaṃ pana ‘‘acchakokataracchayo’’ti likhanti. <hi rend="bold">Parittātūnā</hi>ti, mahārāja, evaṃ so kapirājā maṃ attano <pb ed="M" n="5.0076" /> parittāṇaṃ katvā muhuttaṃ pasupi. <hi rend="bold">Ayoniso</hi>ti ayonisomanasikārena. <hi rend="bold">Bhakkho</hi>ti khāditabbayuttako. <hi rend="bold">Asito</hi> dhāto suhito. <hi rend="bold">Sambala</hi>nti pātheyyaṃ. <hi rend="bold">Matthakaṃ sannitāḷayi</hi>nti tassa vānarindassa matthakaṃ pahariṃ. ‘‘Sannitāḷaya’’ntipi pāṭho. <hi rend="bold">Dubbalo ahū</hi>ti na balavā āsi, yathādhippāyaṃ na agamāsīti.</p>

<p rend="bodytext"><hi rend="bold">Vegenā</hi>ti mayā pahaṭapāsāṇavegena. <hi rend="bold">Udappatto</hi>ti uṭṭhito. <hi rend="bold">Māyyo</hi>ti tena mittadubbhipurisena silāya paviddhāya mahācammaṃ chinditvā olambi, ruhiraṃ pagghari. Mahāsatto vedanāppatto cintesi – ‘‘imasmiṃ ṭhāne añño natthi, idaṃ bhayaṃ imaṃ purisaṃ nissāya uppanna’’nti. So maraṇabhayabhīto olambantaṃ cammabandhaṃ hatthena gahetvā uppatitvā sākhaṃ abhiruyha tena pāpapurisena saddhiṃ sallapanto <hi rend="bold">‘‘māyyo ma’’</hi>ntiādimāha. Tattha <hi rend="bold">māyyo maṃ kari bhaddante</hi>ti mā akari ayyo maṃ bhaddanteti taṃ nivāreti. <hi rend="bold">Tvañca kho nāmā</hi>ti tvaṃ nāma evaṃ mayā papātā uddhaṭo edisaṃ pharusakammaṃ mayi kari, aho te ayuttaṃ katanti. <hi rend="bold">Aho vatā</hi>ti taṃ garahanto evamāha. <hi rend="bold">Tāvadukkarakārakā</hi>ti mayi aparajjhanena atidukkarakammakāraka. <hi rend="bold">Paralokāvā</hi>ti paralokato viya ānīto. <hi rend="bold">Dubbheyya</hi>nti dubbhitabbaṃ vadhitabbaṃ. <hi rend="bold">Vedanaṃ kaṭuka</hi>nti evaṃ santepi tvaṃ adhammaṭṭha yādisaṃ vedanaṃ ahaṃ phusāmi, edisaṃ vedanaṃ kaṭukaṃ mā phusi, taṃ pāpakammaṃ phalaṃ veḷuṃva taṃ mā vadhi. Iti maṃ, mahārāja, so piyaputtakaṃ viya anukampi.</p>

<p rend="bodytext">Atha naṃ ahaṃ etadavocaṃ – ‘‘ayya, mayā kataṃ dosaṃ hadaye mā kari, mā maṃ asappurisaṃ evarūpe araññe nāsaya, ahaṃ disāmūḷho maggaṃ na jānāmi, attanā kataṃ kammaṃ mā nāsetha, jīvitadānaṃ me detha, araññā nīharitvā manussapathe ṭhapethā’’ti. Evaṃ vutte so mayā saddhiṃ sallapanto <hi rend="bold">‘‘tayi me natthi vissāso’’</hi>ti ādimāha. Tattha <hi rend="bold">tayī</hi>ti ito paṭṭhāya mayhaṃ tayi vissāso <pb ed="P" n="5.0074" /> natthi. <hi rend="bold">Ehī</hi>ti, bho purisa, ahaṃ tayā saddhiṃ maggena na gamissāmi, tvaṃ pana ehi mama piṭṭhito avidūre dissamānasarīrova gaccha, ahaṃ rukkhaggeheva gamissāmīti. <hi rend="bold">Muttosī</hi>ti atha so maṃ, mahārāja, araññā nīharitvā, bho purisa, vāḷamigānaṃ hatthā muttosi. <hi rend="bold">Pattosi mānusiṃ pada</hi>nti manussūpacāraṃ patto āgatosi, esa te maggo, etena gacchāti āha.</p>

<p rend="bodytext"><hi rend="bold">Giricaro</hi>ti <pb ed="M" n="5.0077" /> giricārī vānaro. <hi rend="bold">Pakkhalyā</hi>ti dhovitvā. <hi rend="bold">Tenābhisattosmī</hi>ti so ahaṃ, mahārāja <pb ed="V" n="5.0070" />, tena vānarena abhisatto, pāpakamme pariṇate tenābhisattosmīti maññamāno evamāha. <hi rend="bold">Aṭṭito</hi>ti upadduto. <hi rend="bold">Upāgami</hi>nti ekaṃ rahadaṃ upagatosmi. <hi rend="bold">Samapajjathā</hi>ti jāto, evarūpo hutvā upaṭṭhāsi. <hi rend="bold">Yāvanto</hi>ti yattakāni. <hi rend="bold">Gaṇḍa jāyethā</hi>ti gaṇḍā jāyiṃsu. So kira pipāsaṃ sandhāretuṃ asakkonto udakañjaliṃ ukkhipitvā thokaṃ pivitvā sesaṃ sarīre siñci. Athassa tāvadeva udakabindugaṇanāya aḍḍhabeluvapakkappamāṇā gaṇḍā uṭṭhahiṃsu, tasmā evamāha. <hi rend="bold">Pabhinnā</hi>ti te gaṇḍā taṃ divasameva bhijjitvā kuṇapā pūtigandhikā hutvā pubbalohitāni pagghariṃsu. <hi rend="bold">Yena yenā</hi>ti yena yena maggena. <hi rend="bold">Okkitā</hi>ti pūtigandhena okiṇṇā parikkhittā parivāritā. <hi rend="bold">Māssu orena āgamā</hi>ti duṭṭhasatta orena māssu āgamā, amhākaṃ santikaṃ mā āgamīti evaṃ vadantā maṃ nivārentīti attho. <hi rend="bold">Satta vassāni dāni me</hi>ti, mahārāja, tato paṭṭhāya idāni satta vassāni mama ettakaṃ kālaṃ sakaṃ kammaṃ anubhomi.</p>

<p rend="bodytext">Iti so attano mittadubbhikammaṃ vitthāretvā, ‘‘mahārāja, maññeva oloketvā evarūpaṃ kammaṃ na kenaci kattabba’’nti vatvā <hi rend="bold">‘‘taṃ vo’’</hi>tiādimāha. Tattha <hi rend="bold">ta</hi>nti tasmā. Yasmā evarūpaṃ kammaṃ evaṃ dukkhavipākaṃ, tasmāti attho.</p>

<p rend="hangnum" n="16:223"><hi rend="paranum">16:223</hi><hi rend="dot">.</hi></p>

<p rend="gatha1"> ‘‘Kuṭṭhī kilāsī bhavati, yo mittānidha dubbhati;</p>

<p rend="gathalast">Kāyassa bhedā mittaddu, nirayaṃ sopapajjatī’’ti. –</p>

<p rend="unindented">Ayaṃ abhisambuddhagāthā. Bhikkhave, yo idha loke mittāni dubbhati hiṃsati, so evarūpo hotīti attho.</p>

<p rend="bodytext">Tassapi purisassa raññā saddhiṃ kathentasseva pathavī vivaraṃ adāsi. Taṅkhaṇaññeva cavitvā avīcimhi nibbatto. Rājā tasmiṃ pathaviṃ paviṭṭhe uyyānā nikkhamitvā nagaraṃ paviṭṭho.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto mayhaṃ silaṃ paṭivijjhiyevā’’ti vatvā jātakaṃ samodhānesi – ‘‘tadā <pb ed="M" n="5.0078" /> mittadubbhī puriso devadatto ahosi, kapirājā pana ahameva ahosi’’nti.</p>

<p rend="centre">Mahākapijātakavaṇṇanā chaṭṭhā.</p>

<p rend="title">(517) 7. Dakarakkhasajātakavaṇṇanā</p>

<p rend="bodytext" n="16:224-257"><hi rend="paranum">16:224-257</hi><hi rend="dot">.</hi><hi rend="bold">Sace</hi><pb ed="V" n="5.0071" /><pb ed="P" n="5.0075" /><hi rend="bold">vo vuyhamānāna</hi>nti dakarakkhasajātakaṃ. Taṃ sabbaṃ mahāumaṅgajātake āvi bhavissatīti.</p>

<p rend="centre">Dakarakkhasajātakavaṇṇanā sattamā.</p>

<p rend="title">(518) 8. Paṇḍaranāgarājajātakavaṇṇanā</p>

<p rend="bodytext"><hi rend="bold">Vikiṇṇavāca</hi>nti idaṃ satthā jetavane viharanto musāvādaṃ katvā devadattassa pathavippavesanaṃ ārabbha kathesi. Tadā hi satthā bhikkhūhi tassa avaṇṇe kathite ‘‘na, bhikkhave, idāneva, pubbepi devadatto musāvādaṃ katvā pathaviṃ paviṭṭhoyevā’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente pañcasatavāṇijā nāvāya samuddaṃ pakkhanditvā sattame divase atīradassaniyā nāvāya samuddapiṭṭhe bhinnāya ṭhapetvā ekaṃ avasesā macchakacchapabhakkhā ahesuṃ, eko pana vātavegena karampiyapaṭṭanaṃ nāma pāpuṇi. So samuddato uttaritvā naggabhogo tasmiṃ paṭṭaneyeva bhikkhāya cari. Tamenaṃ manussā ‘‘ayaṃ samaṇo appiccho santuṭṭho’’ti sambhāvetvā sakkāraṃ kariṃsu. So ‘‘laddho me jīvikūpāyo’’ti tesu nivāsanapārupanaṃ dentesupi na icchi. Te ‘‘natthi ito uttari appiccho samaṇo’’ti bhiyyo bhiyyo pasīditvā tassa assamapadaṃ katvā tattha naṃ nivāsāpesuṃ. So ‘‘karampiyaacelo’’ti paññāyi. Tassa tattha vasantassa mahālābhasakkāro udapādi.</p>

<p rend="bodytext">Eko <pb ed="M" n="5.0079" /> nāgarājāpissa supaṇṇarājā ca upaṭṭhānaṃ āgacchanti. Tesu nāgarājā nāmena paṇḍaro nāma. Athekadivasaṃ supaṇṇarājā tassa santikaṃ gantvā vanditvā ekamantaṃ nisinno evamāha – ‘‘bhante, amhākaṃ ñātakā nāge gaṇhantā bahū vinassanti, etesaṃ nāgānaṃ gahaṇaniyāmaṃ mayaṃ na jānāma, guyhakāraṇaṃ kira tesaṃ atthi, sakkuṇeyyātha nu kho tumhe ete piyāyamānā viya <pb ed="P" n="5.0076" /> taṃ kāraṇaṃ pucchitu’’nti. So ‘‘sādhū’’ti sampaṭicchitvā supaṇṇarāje vanditvā pakkante nāgarājassa āgatakāle vanditvā nisinnaṃ nāgarājānaṃ pucchi – ‘‘nāgarāja, supaṇṇā kira tumhe gaṇhantā bahū vinassanti, tumhe gaṇhantā kathaṃ gaṇhituṃ na sakkontī’’ti. Bhante, idaṃ amhākaṃ guyhaṃ rahassaṃ, mayā imaṃ kathentena ñātisaṅghassa maraṇaṃ āhaṭaṃ <pb ed="V" n="5.0072" /> hotīti. Kiṃ pana tvaṃ, āvuso, ‘‘ayaṃ aññassa kathessatī’’ti evaṃsaññī hosi, nāhaṃ aññassa kathessāmi, attanā pana jānitukāmatāya pucchāmi, tvaṃ mayhaṃ saddahitvā nibbhayo hutvā kathehīti. Nāgarājā ‘‘na kathessāmi, bhante’’ti vanditvā pakkāmi. Punadivasepi pucchi, tathāpissa na kathesi.</p>

<p rend="bodytext">Atha naṃ tatiyadivase āgantvā nisinnaṃ, ‘‘nāgarāja, ajja tatiyo divaso, mama pucchantassa kimatthaṃ na kathesī’’ti āha. ‘‘Tumhe aññassa ācikkhissathā’’ti bhayena, bhanteti. Kassaci na kathessāmi, nibbhayo kathehīti. ‘‘Tena hi, bhante, aññassa mā kathayitthā’’ti paṭiññaṃ gahetvā, ‘‘bhante, mayaṃ mahante mahante pāsāṇe gilitvā bhāriyā hutvā nipajjitvā supaṇṇānaṃ āgamanakāle mukhaṃ nibbāhetvā dante vivaritvā supaṇṇe ḍaṃsituṃ acchāma, te āgantvā amhākaṃ sīsaṃ gaṇhanti, tesaṃ amhe garubhāre hutvā nipanne uddharituṃ vāyamantānaññeva udakaṃ ottharati. Te sīdantā antoudakeyeva maranti, iminā kāraṇena bahū supaṇṇā vinassanti, tesaṃ amhe gaṇhantānaṃ kiṃ sīsena gahitena, bālā naṅguṭṭhe gahetvā amhe heṭṭhāsīsake katvā gahitaṃ gocaraṃ mukhena chaḍḍāpetvā lahuke katvā gantuṃ sakkontī’’ti so attano rahassakāraṇaṃ tassa dussīlassa kathesi.</p>

<p rend="bodytext">Atha tasmiṃ pakkante supaṇṇarājā āgantvā karampiyaacelaṃ vanditvā ‘‘kiṃ, bhante, pucchitaṃ te nāgarājassa guyhakāraṇa’’nti āha. So ‘‘āmāvuso’’ti <pb ed="P" n="5.0077" /><pb ed="M" n="5.0080" /> vatvā sabbaṃ tena kathitaniyāmeneva kathesi. Taṃ sutvā supaṇṇo ‘‘nāgarājena ayuttaṃ kataṃ, ñātīnaṃ nāma nassananiyāmo parassa na kathetabbo, hotu, ajjeva mayā supaṇṇavātaṃ katvā paṭhamaṃ etameva gahetuṃ vaṭṭatī’’ti supaṇṇavātaṃ katvā paṇḍaranāgarājānaṃ naṅguṭṭhe gahetvā heṭṭhāsīsaṃ katvā gahitagocaraṃ chaḍḍāpetvā uppatitvā ākāsaṃ pakkhandi. Paṇḍaro ākāse heṭṭhāsīsakaṃ olambanto ‘‘mayāva mama dukkhaṃ ābhata’’nti paridevanto āha –</p>

<p rend="hangnum" n="16:258"><hi rend="paranum">16:258</hi><hi rend="dot">.</hi></p>

<p rend="gatha1"> ‘‘Vikiṇṇavācaṃ aniguyhamantaṃ, asaññataṃ aparicakkhitāraṃ;</p>

<p rend="gathalast">Bhayaṃ tamanveti sayaṃ abodhaṃ, nāgaṃ yathā paṇḍarakaṃ supaṇṇo.</p>

<p rend="hangnum" n="16:259"><hi rend="paranum">16:259</hi><hi rend="dot">.</hi></p>

<p rend="gatha1"> ‘‘Yo guyhamantaṃ parirakkhaṇeyyaṃ, mohā naro saṃsati hāsamāno;</p>

<p rend="gathalast">Taṃ bhinnamantaṃ bhayamanveti khippaṃ, nāgaṃ yathā paṇḍarakaṃ supaṇṇo.</p>

<p rend="hangnum" n="16:260"><hi rend="paranum">16:260</hi><hi rend="dot">.</hi></p>

<p rend="gatha1"> ‘‘Nānumitto <pb ed="V" n="5.0073" /> garuṃ atthaṃ, guyhaṃ veditumarahati;</p>

<p rend="gathalast">Sumitto ca asambuddhaṃ, sambuddhaṃ vā anatthavā.</p>

<p rend="hangnum" n="16:261"><hi rend="paranum">16:261</hi><hi rend="dot">.</hi></p>

<p rend="gatha1"> ‘‘Vissāsamāpajjimahaṃ acelaṃ, samaṇo ayaṃ sammato bhāvitatto;</p>

<p rend="gathalast">Tassāhamakkhiṃ vivariṃ guyhamatthaṃ, atītamattho kapaṇaṃ rudāmi.</p>

<p rend="hangnum" n="16:262"><hi rend="paranum">16:262</hi><hi rend="dot">.</hi></p>

<p rend="gatha1"> ‘‘Tassāhaṃ paramaṃ brahme guyhaṃ, vācaṃ himaṃ nāsakkhiṃ saṃyametuṃ;</p>

<p rend="gathalast">Tappakkhato hi bhayamāgataṃ mamaṃ, atītamattho kapaṇaṃ rudāmi.</p>

<p rend="hangnum" n="16:263"><hi rend="paranum">16:263</hi><hi rend="dot">.</hi></p>

<p rend="gatha1"> ‘‘Yo <pb ed="P" n="5.0078" /> ve naro suhadaṃ maññamāno, guyhamatthaṃ saṃsati dukkulīne;</p>

<p rend="gathalast">Dosā bhayā athavā rāgarattā, pallatthito bālo asaṃsayaṃ so.</p>

<p rend="hangnum" n="16:264"><hi rend="paranum">16:264</hi><hi rend="dot">.</hi></p>

<p rend="gatha1"> ‘‘Tirokkhavāco <pb ed="M" n="5.0081" /> asataṃ paviṭṭho, yo saṅgatīsu mudīreti vākyaṃ;</p>

<p rend="gathalast">Āsīviso dummukhotyāhu taṃ naraṃ, ārā ārā saṃyame tādisamhā.</p>

<p rend="hangnum" n="16:265"><hi rend="paranum">16:265</hi><hi rend="dot">.</hi></p>

<p rend="gatha1"> ‘‘Annaṃ pānaṃ kāsikacandanañca, manāpitthiyo mālamucchādanañca;</p>

<p rend="gathalast">Ohāya gacchāmase sabbakāme, supaṇṇa pāṇūpagatāva tyamhā’’ti.</p>

<p rend="bodytext">Tattha <hi rend="bold">vikiṇṇavāca</hi>nti patthaṭavacanaṃ. <hi rend="bold">Aniguyhamanta</hi>nti appaṭicchannamantaṃ. <hi rend="bold">Asaññata</hi>nti kāyadvārādīni rakkhituṃ asakkontaṃ. <hi rend="bold">Aparicakkhitāra</hi>nti ‘‘ayaṃ mayā kathitamantaṃ rakkhituṃ sakkhissati, na sakkhissatī’’ti puggalaṃ oloketuṃ upaparikkhituṃ asakkontaṃ. <hi rend="bold">Bhayaṃ tamanvetī</hi>ti taṃ imehi catūhi aṅgehi samannāgataṃ abodhaṃ duppaññaṃ puggalaṃ sayaṃkatameva bhayaṃ anveti, yathā maṃ paṇḍarakanāgaṃ supaṇṇo anvāgatoti. <hi rend="bold">Saṃsati hāsamāno</hi>ti rakkhituṃ asamatthassa pāpapurisassa hāsamāno katheti. <hi rend="bold">Nānumitto</hi>ti anuvattanamattena yo mitto, na hadayena, so guyhaṃ atthaṃ jānituṃ nārahatīti paridevati. <hi rend="bold">Asambuddha</hi>nti asambuddhanto ajānanto, appaññoti attho. <hi rend="bold">Sambuddha</hi>nti sambuddhanto jānanto, sappaññoti attho. Idaṃ vuttaṃ hoti – ‘‘yopi suhadayo mitto vā amitto vā appañño sappaññopi vā yo anatthavā anatthacaro, sopi guyhaṃ vedituṃ nārahate’’ti.</p>

<p rend="bodytext"><hi rend="bold">Samaṇo aya</hi>nti ayaṃ samaṇoti ca lokasammatoti ca bhāvitattoti ca maññamāno ahaṃ <pb ed="V" n="5.0074" /> etasmiṃ vissāsamāpajjiṃ. <hi rend="bold">Akkhi</hi>nti kathesiṃ. <hi rend="bold">Atītamattho</hi>ti atītattho, atikkantattho hutvā idāni kapaṇaṃ rudāmīti paridevati. <hi rend="bold">Tassā</hi>ti tassa acelakassa. <hi rend="bold">Brahme</hi>ti supaṇṇaṃ ālapati. <hi rend="bold">Saṃyametu</hi>nti imaṃ guyhavācaṃ rahassakāraṇaṃ rakkhituṃ nāsakkhiṃ. <hi rend="bold">Tappakkhato hī</hi>ti idāni idaṃ bhayaṃ mama tassa acelakassa pakkhato koṭṭhāsato santikā āgataṃ, iti atītattho <pb ed="M" n="5.0082" /> kapaṇaṃ rudāmīti. <hi rend="bold">Suhada</hi>nti ‘‘suhado mama aya’’nti maññamāno. <hi rend="bold">Dukkulīne</hi>ti <pb ed="P" n="5.0079" /> akulaje nīce. <hi rend="bold">Dosā</hi>ti etehi dosādīhi kāraṇehi yo evarūpaṃ guyhaṃ saṃsati, so bālo asaṃsayaṃ <hi rend="bold">pallatthito</hi> parivattetvā pāpito, hatoyeva nāmāti attho.</p>

<p rend="bodytext"><hi rend="bold">Tirokkhavāco</hi>ti attano yaṃ vācaṃ kathetukāmo, tassā tirokkhakatattā paṭicchannavāco. <hi rend="bold">Asataṃ paviṭṭho</hi>ti asappurisānaṃ antaraṃ paviṭṭho asappurisesu pariyāpanno. <hi rend="bold">Saṅgatīsu mudīretī</hi>ti yo evarūpo paresaṃ rahassaṃ sutvāva parisamajjhesu ‘‘asukena asukaṃ nāma kataṃ vā vuttaṃ vā’’ti vākyaṃ udīreti, taṃ naraṃ ‘‘āsīviso dummukho pūtimukho’’ti āhu, tādisamhā purisā <hi rend="bold">ārā ārā saṃyame,</hi> dūrato dūratova virameyya, parivajjeyya nanti attho. <hi rend="bold">Mālamucchādanañcā</hi>ti mālañca dibbaṃ catujjātiyagandhañca ucchādanañca. <hi rend="bold">Ohāyā</hi>ti ete dibbaannādayo sabbakāme ajja mayaṃ ohāya chaḍḍetvā gamissāma. <hi rend="bold">Supaṇṇa, pāṇūpagatāva tyamhā</hi>ti, bho supaṇṇa, pāṇehi upagatāva te amhā, saraṇaṃ no hohīti.</p>

<p rend="bodytext">Evaṃ paṇḍarako ākāse heṭṭhāsīsako olambanto aṭṭhahi gāthāhi paridevi. Supaṇṇo tassa paridevanasaddaṃ sutvā, ‘‘nāgarāja attano rahassaṃ acelakassa kathetvā idāni kimatthaṃ paridevasī’’ti taṃ garahitvā gāthamāha –</p>

<p rend="hangnum" n="16:266"><hi rend="paranum">16:266</hi><hi rend="dot">.</hi></p>

<p rend="gatha1"> ‘‘Ko nīdha tiṇṇaṃ garahaṃ upeti, asmiṃdha loke pāṇabhū nāgarāja;</p>

<p rend="gathalast">Samaṇo supaṇṇo athavā tvameva, kiṃkāraṇā paṇḍarakaggahīto’’ti.</p>

<p rend="bodytext">Tattha <hi rend="bold">ko nīdhā</hi>ti idha amhesu tīsu janesu ko nu. <hi rend="bold">Asmiṃdhā</hi>ti ettha <hi rend="bold">idhā</hi>ti nipātamattaṃ, asmiṃ loketi attho. <hi rend="bold">Pāṇabhū</hi>ti pāṇabhūto. <hi rend="bold">Athavā tvamevā</hi>ti udāhu tvaṃyeva. Tattha samaṇaṃ tāva mā garaha, so hi upāyena taṃ rahassaṃ pucchi. Supaṇṇampi mā garaha, ahañhi tava paccatthikova. <hi rend="bold">Paṇḍarakaggahīto</hi>ti, samma paṇḍaraka, ‘‘ahaṃ kiṃkāraṇā supaṇṇena gahito’’ti cintetvā ca pana attānameva garaha, tayā hi rahassaṃ kathentena attanāva attano anattho katoti ayamettha adhippāyo.</p>

<p rend="bodytext">Taṃ <pb ed="V" n="5.0075" /><pb ed="M" n="5.0083" /> sutvā paṇḍarako itaraṃ gāthamāha –</p>

<p rend="hangnum" n="16:267"><hi rend="paranum">16:267</hi><hi rend="dot">.</hi></p>

<p rend="gatha1"> ‘‘Samaṇoti me sammatatto ahosi, piyo ca me manasā bhāvitatto;</p>

<p rend="gathalast">Tassāhamakkhiṃ <pb ed="P" n="5.0080" /> vivariṃ guyhamatthaṃ, atītamattho kapaṇaṃ rudāmī’’ti.</p>

<p rend="bodytext">Tattha <hi rend="bold">sammatatto</hi>ti so samaṇo mayhaṃ ‘‘sappuriso aya’’nti sammatabhāvo ahosi. <hi rend="bold">Bhāvitatto</hi>ti sambhāvitabhāvo ca me ahosīti.</p>

<p rend="bodytext">Tato supaṇṇo catasso gāthā abhāsi –</p>

<p rend="hangnum" n="16:268"><hi rend="paranum">16:268</hi><hi rend="dot">.</hi></p>

<p rend="gatha1"> ‘‘Na catthi satto amaro pathabyā, paññāvidhā natthi na ninditabbā;</p>

<p rend="bodytext">Saccena dhammena dhitiyā damena, alabbhamabyāharatī naro idha.</p>

<p rend="hangnum" n="16:269"><hi rend="paranum">16:269</hi><hi rend="dot">.</hi></p>

<p rend="gatha1"> ‘‘Mātā pitā paramā bandhavānaṃ, nāssa tatiyo anukampakatthi;</p>

<p rend="gathalast">Tesampi guyhaṃ paramaṃ na saṃse, mantassa bhedaṃ parisaṅkamāno.</p>

<p rend="hangnum" n="16:270"><hi rend="paranum">16:270</hi><hi rend="dot">.</hi></p>

<p rend="gatha1"> ‘‘Mātā pitā bhaginī bhātaro ca, sahāyā vā yassa honti sapakkhā;</p>

<p rend="gathalast">Tesampi guyhaṃ paramaṃ na saṃse, mantassa bhedaṃ parisaṅkamāno.</p>

<p rend="hangnum" n="16:271"><hi rend="paranum">16:271</hi><hi rend="dot">.</hi></p>

<p rend="gatha1"> ‘‘Bhariyā ce purisaṃ vajjā, komārī piyabhāṇinī;</p>

<p rend="gatha2">Puttarūpayasūpetā, ñātisaṅghapurakkhatā;</p>

<p rend="gathalast">Tassāpi guyhaṃ paramaṃ na saṃse, mantassa bhedaṃ parisaṅkamāno’’ti.</p>

<p rend="bodytext">Tattha <hi rend="bold">amaro</hi>ti amaraṇasabhāvo satto nāma natthi. <hi rend="bold">Paññāvidhā natthī</hi>ti <hi rend="bold">na</hi>-kāro padasandhikaro, paññāvidhā atthīti attho. Idaṃ vuttaṃ hoti – nāgarāja <pb ed="M" n="5.0084" />, loke amaropi natthi, paññāvidhāpi atthi, sā aññesaṃ paññākoṭṭhāsasaṅkhātā paññāvidhā attano jīvitahetu na ninditabbāti. Atha vā <hi rend="bold">paññāvidhā</hi>ti paññāsadisā na ninditabbā nāma aññā dhammajāti natthi, taṃ kasmā nindasīti. Yesaṃ pana ‘‘paññāvidhānampi na ninditabba’’ntipi pāṭho, tesaṃ ujukameva. <hi rend="bold">Saccenā</hi>tiādīsu vacīsaccena ca sucaritadhammena ca paññāsaṅkhātāya dhitiyā ca indriyadamena ca <hi rend="bold">alabbhaṃ</hi> dullabhaṃ aṭṭhasamāpattimaggaphalanibbānasaṅkhātampi visesaṃ <hi rend="bold">abyāharati</hi> āvahati <pb ed="V" n="5.0076" /> taṃ nipphādeti <pb ed="P" n="5.0081" /> naro idha, tasmā nārahasi acelaṃ nindituṃ, attānameva garaha. Acelena hi attano paññavantatāya upāyakusalatāya ca vañcetvā tvaṃ rahassaṃ guyhaṃ mantaṃ pucchitoti attho.</p>

<p rend="bodytext"><hi rend="bold">Paramā</hi>ti ete ubho bandhavānaṃ uttamabandhavā nāma. <hi rend="bold">Nāssa tatiyo</hi>ti assa puggalassa mātāpitūhi añño tatiyo satto anukampako nāma natthi, mantassa bhedaṃ parisaṅkamāno paṇḍito tesaṃ mātāpitūnampi paramaṃ guyhaṃ na saṃseyya, tvaṃ pana mātāpitūnampi akathetabbaṃ acelakassa kathesīti attho. <hi rend="bold">Sahāyā vā</hi>ti suhadayamittā vā. <hi rend="bold">Sapakkhā</hi>ti petteyyamātulapitucchādayo samānapakkhā ñātayo. <hi rend="bold">Tesampī</hi>ti etesampi ñātimittānaṃ na katheyya, tvaṃ pana acelakassa kathesi, attanova kujjhassūti dīpeti. <hi rend="bold">Bhariyā ce</hi>ti komārī piyabhāṇinī puttehi ca rūpena ca yasena ca upetā evarūpā bhariyāpi ce ‘‘ācikkhāhi me tava guyha’’nti vadeyya, tassāpi na saṃseyya.</p>

<p rend="bodytext">Tato parā –</p>

<p rend="hangnum" n="16:272"><hi rend="paranum">16:272</hi><hi rend="dot">.</hi></p>

<p rend="gatha1"> ‘‘Na guyhamatthaṃ vivareyya, rakkheyya naṃ yathā nidhiṃ;</p>

<p rend="gathalast">Na hi pātukato sādhu, guyho attho pajānatā.</p>

<p rend="hangnum" n="16:273"><hi rend="paranum">16:273</hi><hi rend="dot">.</hi></p>

<p rend="gatha1"> ‘‘Thiyā guyhaṃ na saṃseyya, amittassa ca paṇḍito;</p>

<p rend="gathalast">Yo cāmisena saṃhīro, hadayattheno ca yo naro.</p>

<p rend="hangnum" n="16:274"><hi rend="paranum">16:274</hi><hi rend="dot">.</hi></p>

<p rend="gatha1"> ‘‘Guyhamatthaṃ asambuddhaṃ, sambodhayati yo naro;</p>

<p rend="gathalast">Mantabhedabhayā tassa, dāsabhūto titikkhati.</p>

<p rend="hangnum" n="16:275"><hi rend="paranum">16:275</hi><hi rend="dot">.</hi></p>

<p rend="gatha1"> ‘‘Yāvanto <pb ed="M" n="5.0085" /> purisassatthaṃ, guyhaṃ jānanti mantinaṃ;</p>

<p rend="gathalast">Tāvanto tassa ubbegā, tasmā guyhaṃ na vissaje;</p>

<p rend="hangnum" n="16:276"><hi rend="paranum">16:276</hi><hi rend="dot">.</hi></p>

<p rend="gatha1"> ‘‘Vivicca bhāseyya divā rahassaṃ, rattiṃ giraṃ nātivelaṃ pamuñce;</p>

<p rend="gathalast">Upassutikā hi suṇanti mantaṃ, tasmā manto khippamupeti bheda’’nti. –</p>

<p rend="unindented">Pañca <pb ed="V" n="5.0077" /> gāthā umaṅgajātake pañcapaṇḍitapañhe āvi bhavissanti.</p>

<p rend="bodytext">Tato parāsu –</p>

<p rend="hangnum" n="16:277"><hi rend="paranum">16:277</hi><hi rend="dot">.</hi></p>

<p rend="gatha1"> ‘‘Yathāpi assa nagaraṃ mahantaṃ, advārakaṃ āyasaṃ bhaddasālaṃ;</p>

<p rend="gathalast">Samantakhātāparikhāupetaṃ <pb ed="P" n="5.0082" />, evampi me te idha guyhamantā.</p>

<p rend="hangnum" n="16:278"><hi rend="paranum">16:278</hi><hi rend="dot">.</hi></p>

<p rend="gatha1"> ‘‘Ye guyhamantā avikiṇṇavācā, daḷhā sadatthesu narā dujivha;</p>

<p rend="gathalast">Ārā amittā byavajanti tehi, āsīvisā vā riva sattusaṅghā’’ti. –</p>

<p rend="unindented">Dvīsu gāthāsu <hi rend="bold">bhaddasāla</hi>nti āpaṇādīhi sālāhi sampannaṃ. <hi rend="bold">Samantakhātāparikhāupeta</hi>nti samantakhātāhi tīhi parikhāhi upagataṃ. <hi rend="bold">Evampi me</hi>ti evampi mayhaṃ te purisā khāyanti. Katare? Ye idha guyhamantā. Idaṃ vuttaṃ hoti – yathā advārakassa ayomayanagarassa manussānaṃ upabhogaparibhogo antova hoti, na abbhantarimā bahi nikkhamanti, na bāhirā anto pavisanti, aparāparaṃ sañcāro chijjati, guyhamantā purisā evarūpā honti, attano guyhaṃ attano antoyeva jīrāpenti, na aññassa kathentīti. <hi rend="bold">Daḷhā sadatthesū</hi>ti attano atthesu thirā. <hi rend="bold">Dujivhā</hi>ti paṇḍarakanāgaṃ ālapati. <hi rend="bold">Byavajantī</hi>ti paṭikkamanti. <hi rend="bold">Āsīvisā vā riva sattusaṅghā</hi>ti ettha <hi rend="bold">vā</hi>ti nipātamattaṃ, āsīvisā sattusaṅghā rivāti attho. Yathā āsīvisato sattusaṅghā jīvitukāmā manussā <pb ed="M" n="5.0086" /> ārā paṭikkamanti, evaṃ tehi guyhamantehi narehi ārā amittā paṭikkamanti, upagantuṃ okāsaṃ na labhantīti vuttaṃ hoti.</p>

<p rend="bodytext">Evaṃ supaṇṇena dhamme kathite paṇḍarako āha –</p>

<p rend="hangnum" n="16:279"><hi rend="paranum">16:279</hi><hi rend="dot">.</hi></p>

<p rend="gatha1"> ‘‘Hitvā gharaṃ pabbajito acelo, naggo muṇḍo carati ghāsahetu;</p>

<p rend="gathalast">Tamhi nu kho vivariṃ guyhamatthaṃ, atthā ca dhammā ca apaggatāmhā.</p>

<p rend="hangnum" n="16:280"><hi rend="paranum">16:280</hi><hi rend="dot">.</hi></p>

<p rend="gatha1"> ‘‘Kathaṃkaro hoti supaṇṇarāja, kiṃsīlo kena vatena vattaṃ;</p>

<p rend="gathalast">Samaṇo caraṃ hitvā mamāyitāni, kathaṃkaro saggamupeti ṭhāna’’nti.</p>

<p rend="bodytext">Tattha <hi rend="bold">ghāsahetū</hi>ti nissiriko kucchipūraṇatthāya khādanīyabhojanīye pariyesanto carati. <hi rend="bold">Apaggatāmhā</hi>ti <pb ed="V" n="5.0078" /> apagatā parihīnāmhā. <hi rend="bold">Kathaṃkaro</hi>ti <pb ed="P" n="5.0083" /> idaṃ nāgarājā tassa naggassa samaṇabhāvaṃ ñatvā samaṇapaṭipattiṃ pucchanto āha. Tattha <hi rend="bold">kiṃsīlo</hi>ti katarena ācārena samannāgato. <hi rend="bold">Kena vatenā</hi>ti katarena vatasamādānena vattanto. <hi rend="bold">Samaṇo cara</hi>nti pabbajjāya caranto taṇhāmamāyitāni hitvā kathaṃ samitapāpasamaṇo nāma hoti. <hi rend="bold">Sagga</hi>nti kathaṃ karonto ca suṭṭhu aggaṃ devanagaraṃ so samaṇo upetīti.</p>

<p rend="bodytext">Supaṇṇo āha –</p>

<p rend="hangnum" n="16:281"><hi rend="paranum">16:281</hi><hi rend="dot">.</hi></p>

<p rend="gatha1"> ‘‘Hiriyā titikkhāya damenupeto, akkodhano pesuṇiyaṃ pahāya;</p>

<p rend="gathalast">Samaṇo caraṃ hitvā mamāyitāni, evaṃkaro saggamupeti ṭhāna’’nti.</p>

<p rend="bodytext">Tattha <hi rend="bold">hiriyā</hi>ti, samma nāgarāja, ajjhattabahiddhāsamuṭṭhānehi hirottappehi titikkhāsaṅkhātāya adhivāsanakhantiyā indriyadamena ca upeto akujjhanasīlo pisuṇavācaṃ pahāya taṇhāmamāyitāni ca hitvā pabbajjāya caranto <pb ed="M" n="5.0087" /> samaṇo nāma hoti, evaṃkaroyeva ca etāni hirīādīni kusalāni karonto saggamupeti ṭhānanti.</p>

<p rend="bodytext">Idaṃ supaṇṇarājassa dhammakathaṃ sutvā paṇḍarako jīvitaṃ yācanto gāthamāha –</p>

<p rend="hangnum" n="16:282"><hi rend="paranum">16:282</hi><hi rend="dot">.</hi></p>

<p rend="gatha1"> ‘‘Mātāva puttaṃ taruṇaṃ tanujjaṃ, samphassatā sabbagattaṃ phareti;</p>

<p rend="gathalast">Evampi me tvaṃ pāturahu dijinda, mātāva puttaṃ anukampamāno’’ti.</p>

<p rend="bodytext">Tassattho – yathā mātā <hi rend="bold">tanujaṃ</hi> attano sarīrajātaṃ taruṇaṃ puttaṃ samphassataṃ disvā taṃ ure nipajjāpetvā thaññaṃ pāyentī puttasamphassena sabbaṃ attano gattaṃ phareti, napi mātā puttato bhāyati napi putto mātito, evampi me tvaṃ <hi rend="bold">pāturahu</hi> pātubhūto <hi rend="bold">dijinda</hi> dijarāja, tasmā mātāva puttaṃ mudukena hadayena anukampamāno maṃ passa, jīvitaṃ me dehīti.</p>

<p rend="bodytext">Athassa supaṇṇo jīvitaṃ dento itaraṃ gāthamāha –</p>

<p rend="hangnum" n="16:283"><hi rend="paranum">16:283</hi><hi rend="dot">.</hi></p>

<p rend="gatha1"> ‘‘Handajja tvaṃ muñca vadhā dujivha, tayo hi puttā na hi añño atthi;</p>

<p rend="gathalast">Antevāsī <pb ed="P" n="5.0084" /> dinnako atrajo ca, rajjassu puttaññataro me ahosī’’ti.</p>

<p rend="bodytext">Tattha <pb ed="V" n="5.0079" /><hi rend="bold">muñcā</hi>ti mucca, ayameva vā pāṭho. <hi rend="bold">Dujivhā</hi>ti taṃ ālapati. <hi rend="bold">Añño</hi>ti añño catuttho putto nāma natthi. <hi rend="bold">Antevāsī</hi>ti sippaṃ vā uggaṇhamāno pañhaṃ vā suṇanto santike nivuttho. <hi rend="bold">Dinnako</hi>ti ‘‘ayaṃ te putto hotū’’ti parehi dinno. <hi rend="bold">Rajjassū</hi>ti abhiramassu. <hi rend="bold">Aññataro</hi>ti tīsu puttesu aññataro antevāsī putto me tvaṃ jātoti dīpeti.</p>

<p rend="bodytext">Evañca pana vatvā ākāsā otaritvā taṃ bhūmiyaṃ patiṭṭhāpesi. Tamatthaṃ pakāsento satthā dve gāthā abhāsi –</p>

<p rend="hangnum" n="16:284"><hi rend="paranum">16:284</hi><hi rend="dot">.</hi></p>

<p rend="gatha1"> ‘‘Icceva <pb ed="M" n="5.0088" /> vākyaṃ visajjī supaṇṇo, bhumyaṃ patiṭṭhāya dijo dujivhaṃ;</p>

<p rend="gathalast">Muttajja tvaṃ sabbabhayātivatto, thalūdake hohi mayābhigutto.</p>

<p rend="hangnum" n="16:285"><hi rend="paranum">16:285</hi><hi rend="dot">.</hi></p>

<p rend="gatha1"> ‘‘Ātaṅkinaṃ yathā kusalo bhisakko, pipāsitānaṃ rahadova sīto;</p>

<p rend="gathalast">Vesmaṃ yathā himasītaṭṭitānaṃ, evampi te saraṇamahaṃ bhavāmī’’ti.</p>

<p rend="bodytext">Tattha <hi rend="bold">icceva vākya</hi>nti iti evaṃ vacanaṃ vatvā taṃ nāgarājaṃ vissajji. <hi rend="bold">Bhumya</hi>nti so sayampi bhūmiyaṃ patiṭṭhāya dijo taṃ dujivhaṃ samassāsento mutto ajja tvaṃ ito paṭṭhāya sabbabhayāni ativatto thale ca udake ca mayā abhigutto rakkhito hohīti āha. <hi rend="bold">Ātaṅkina</hi>nti gilānānaṃ. <hi rend="bold">Evampi te</hi>ti evaṃ ahaṃ tava saraṇaṃ bhavāmi.</p>

<p rend="bodytext">Gaccha tvanti uyyojesi. So nāgarājā nāgabhavanaṃ pāvisi. Itaropi supaṇṇabhavanaṃ gantvā ‘‘mayā paṇḍarakanāgo sapathaṃ katvā saddahāpetvā vissajjito, kīdisaṃ nu kho mayi tassa hadayaṃ, vīmaṃsissāmi na’’nti nāgabhavanaṃ gantvā supaṇṇavātaṃ akāsi. Taṃ disvā nāgo ‘‘supaṇṇarājā maṃ gahetuṃ āgato bhavissatī’’ti maññamāno byāmasahassamattaṃ attabhāvaṃ māpetvā pāsāṇe ca vālukañca gilitvā bhāriyo hutvā <pb ed="P" n="5.0085" /> naṅguṭṭhaṃ heṭṭhākatvā bhogamatthake phaṇaṃ dhārayamāno nipajjitvā supaṇṇarājānaṃ ḍaṃsitukāmo viya ahosi. Taṃ disvā supaṇṇo itaraṃ gāthamāha –</p>

<p rend="hangnum" n="16:286"><hi rend="paranum">16:286</hi><hi rend="dot">.</hi></p>

<p rend="gatha1"> ‘‘Sandhiṃ katvā amittena, aṇḍajena jalābuja;</p>

<p rend="gathalast">Vivariya dāṭhaṃ sesi, kuto taṃ bhayamāgata’’nti.</p>

<p rend="bodytext">Taṃ sutvā <pb ed="V" n="5.0080" /> nāgarājā tisso gāthā abhāsi –</p>

<p rend="hangnum" n="16:287"><hi rend="paranum">16:287</hi><hi rend="dot">.</hi></p>

<p rend="gatha1"> ‘‘Saṅketheva amittasmiṃ, mittasmimpi na vissase;</p>

<p rend="gathalast">Abhayā bhayamuppannaṃ, api mūlāni kantati.</p>

<p rend="hangnum" n="16:288"><hi rend="paranum">16:288</hi><hi rend="dot">.</hi></p>

<p rend="gatha1"> ‘‘Kathaṃ nu vissase tyamhi, yenāsi kalaho kato;</p>

<p rend="gathalast">Niccayattena ṭhātabbaṃ, so disabbhi na rajjati.</p>

<p rend="hangnum" n="16:289"><hi rend="paranum">16:289</hi><hi rend="dot">.</hi></p>

<p rend="gatha1"> ‘‘Vissāsaye <pb ed="M" n="5.0089" /> na ca taṃ vissayeyya, asaṅkito saṅkito ca bhaveyya;</p>

<p rend="gathalast">Tathā tathā viññū parakkameyya, yathā yathā bhāvaṃ paro na jaññā’’ti.</p>

<p rend="bodytext">Tattha <hi rend="bold">abhayā</hi>ti abhayaṭṭhānabhūtā mittamhā bhayaṃ uppannaṃ jīvitasaṅkhātāni mūlāneva kantati. <hi rend="bold">Tyamhī</hi>ti tasmiṃ. <hi rend="bold">Yenāsī</hi>ti yena saddhiṃ kalaho kato ahosi. <hi rend="bold">Niccayattenā</hi>ti niccapaṭiyattena. <hi rend="bold">So disabbhi na rajjatī</hi>ti yo niccayattena abhitiṭṭhati, so attano sattūhi saddhiṃ vissāsavasena na rajjati, tato tesaṃ yathākāmakaraṇīyo na hotīti attho. <hi rend="bold">Vissāsaye</hi>ti paraṃ attani vissāsaye, taṃ pana sayaṃ na vissaseyya. Parena asaṅkito attanā ca so saṅkito bhaveyya. <hi rend="bold">Bhāvaṃ paro</hi>ti yathā yathā paṇḍito parakkamati, tathā tathā tassa paro bhāvaṃ na jānāti, tasmā paṇḍitena vīriyaṃ kātabbamevāti dīpeti.</p>

<p rend="bodytext">Iti te aññamaññaṃ sallapitvā samaggā sammodamānā ubhopi acelakassa assamaṃ agamiṃsu. Tamatthaṃ pakāsento satthā āha –</p>

<p rend="hangnum" n="16:290"><hi rend="paranum">16:290</hi><hi rend="dot">.</hi></p>

<p rend="gatha1"> ‘‘Te devavaṇṇā sukhumālarūpā, ubho samā sujayā puññakhandhā;</p>

<p rend="gathalast">Upāgamuṃ <pb ed="P" n="5.0086" /> karampiyaṃ acelaṃ, missībhūtā assavāhāva nāgā’’ti.</p>

<p rend="bodytext">Tattha <hi rend="bold">samā</hi>ti samānarūpā sadisasaṇṭhānā hutvā. <hi rend="bold">Sujayā</hi>ti suvayā parisuddhā, ayameva vā pāṭho. <hi rend="bold">Puññakhandhā</hi>ti katakusalatāya puññakkhandhā viya. <hi rend="bold">Missībhūtā</hi>ti hatthena hatthaṃ gahetvā kāyamissībhāvaṃ upagatā. <hi rend="bold">Assavāhāva nāgā</hi>ti dhure yuttakā rathavāhā dve assā viya purisanāgā tassa assamaṃ agamiṃsu.</p>

<p rend="bodytext">Gantvā <pb ed="V" n="5.0081" /> ca pana supaṇṇarājā cintesi – ‘‘ayaṃ nāgarājā acelakassa jīvitaṃ na dassati, etaṃ dussīlaṃ na vandissāmī’’ti. So bahi ṭhatvā nāgarājānameva tassa santikaṃ pesesi. Taṃ sandhāya satthā itaraṃ gāthamāha.</p>

<p rend="hangnum" n="16:291"><hi rend="paranum">16:291</hi><hi rend="dot">.</hi></p>

<p rend="gatha1"> ‘‘Tato <pb ed="M" n="5.0090" /> have paṇḍarako acelaṃ, sayamevupāgamma idaṃ avoca;</p>

<p rend="gathalast">Muttajjahaṃ sabbabhayātivatto, na hi nūna tuyhaṃ manaso piyamhā’’ti.</p>

<p rend="bodytext">Tattha <hi rend="bold">piyamhā</hi>ti dussīlanaggabhoggamusāvādi nūna mayaṃ tava manaso na piyā ahumhāti paribhāsi.</p>

<p rend="bodytext">Tato acelo itaraṃ gāthamāha –</p>

<p rend="hangnum" n="16:292"><hi rend="paranum">16:292</hi><hi rend="dot">.</hi></p>

<p rend="gatha1"> ‘‘Piyo hi me āsi supaṇṇarājā, asaṃsayaṃ paṇḍarakena saccaṃ;</p>

<p rend="gathalast">So rāgarattova akāsimetaṃ, pāpakammaṃ sampajāno na mohā’’ti.</p>

<p rend="bodytext">Tattha <hi rend="bold">paṇḍarakenā</hi>ti tayā paṇḍarakena so mama piyataro ahosi, saccametaṃ. <hi rend="bold">So</hi>ti so ahaṃ tasmiṃ supaṇṇe rāgena ratto hutvā etaṃ pāpakammaṃ jānantova akāsiṃ, na mohena ajānantoti.</p>

<p rend="bodytext">Taṃ sutvā nāgarājā dve gāthā abhāsi –</p>

<p rend="hangnum" n="16:293"><hi rend="paranum">16:293</hi><hi rend="dot">.</hi></p>

<p rend="gatha1"> ‘‘Na me piyaṃ appiyaṃ vāpi hoti, sampassato lokamimaṃ parañca;</p>

<p rend="gathalast">Susaññatānañhi viyañjanena, asaññato lokamimaṃ carāsi.</p>

<p rend="hangnum" n="16:294"><hi rend="paranum">16:294</hi><hi rend="dot">.</hi></p>

<p rend="gatha1"> ‘‘Ariyāvakāsosi <pb ed="P" n="5.0087" /> anariyovāsi, asaññato saññatasannikāso;</p>

<p rend="gathalast">Kaṇhābhijātikosi anariyarūpo, pāpaṃ bahuṃ duccaritaṃ acārī’’ti.</p>

<p rend="bodytext">Tattha <hi rend="bold">na me</hi>ti ambho dussīlanaggamusāvādi pabbajitassa hi imañca parañca lokaṃ sampassato piyaṃ vā me appiyaṃ vāpi meti na hoti, tvaṃ pana <hi rend="bold">susaññatānaṃ</hi> sīlavantānaṃ byañjanena pabbajitaliṅgena asaññato hutvā imaṃ lokaṃ vañcento carasi. <hi rend="bold">Ariyāvakāsosī</hi>ti ariyapaṭirūpakosi <pb ed="V" n="5.0082" />. <hi rend="bold">Asaññato</hi>ti <pb ed="M" n="5.0091" /> kāyādīhi asaññatosi. <hi rend="bold">Kaṇhābhijātiko</hi>ti kāḷakasabhāvo. <hi rend="bold">Anariyarūpo</hi>ti ahirikasabhāvo. <hi rend="bold">Acārī</hi>ti akāsi.</p>

<p rend="bodytext">Iti taṃ garahitvā idāni abhisapanto imaṃ gāthamāha –</p>

<p rend="hangnum" n="16:295"><hi rend="paranum">16:295</hi><hi rend="dot">.</hi></p>

<p rend="gatha1"> ‘‘Aduṭṭhassa tuvaṃ dubbhi, dubbhī ca pisuṇo casi;</p>

<p rend="gathalast">Etena saccavajjena, muddhā te phalatu sattadhā’’ti.</p>

<p rend="bodytext">Tassattho – ambho dubbhi tvaṃ aduṭṭhassa mittassa dubbhī cāsi, pisuṇo cāsi, etena saccavajjena muddhā te sattadhā phalatūti.</p>

<p rend="bodytext">Iti nāgarājassa sapantasseva acelakassa sīsaṃ sattadhā phali. Nisinnaṭṭhāneyevassa bhūmi vivaraṃ adāsi. So pathaviṃ pavisitvā avīcimhi nibbatti, nāgarājasupaṇṇarājānopi attano bhavanameva agamiṃsu. Satthā tassa pathaviṃ paviṭṭhabhāvaṃ pakāsento osānagāthamāha –</p>

<p rend="hangnum" n="16:296"><hi rend="paranum">16:296</hi><hi rend="dot">.</hi></p>

<p rend="gatha1"> ‘‘Tasmā hi mittānaṃ na dubbhitabbaṃ, mittadubbhā pāpiyo natthi añño;</p>

<p rend="gathalast">Āsittasatto nihato pathabyā, indassa vākyena hi saṃvaro hato’’ti.</p>

<p rend="bodytext">Tattha <hi rend="bold">tasmā</hi>ti yasmā mittadubbhikammassa pharuso vipāko, tasmā. <hi rend="bold">Āsittasatto</hi>ti āsittavisena satto. <hi rend="bold">Indassā</hi>ti nāgindassa vākyena. <hi rend="bold">Saṃvaro</hi>ti ‘‘ahaṃ saṃvare ṭhitosmī’’ti paṭiññāya evaṃ paññāto ājīvako hatoti.</p>

<p rend="bodytext">Satthā <pb ed="P" n="5.0088" /> imaṃ dhammadesanaṃ āharitvā ‘‘na, bhikkhave, idāneva, pubbepi devadatto musāvādaṃ katvā pathaviṃ paviṭṭhoyevā’’ti vatvā jātakaṃ samodhānesi – ‘‘tadā acelako devadatto ahosi, nāgarājā sāriputto, supaṇṇarājā pana ahameva ahosi’’nti.</p>

<p rend="centre">Paṇḍaranāgarājajātakavaṇṇanā aṭṭhamā.</p>

<p rend="title">(519) 9. Sambulājātakavaṇṇanā</p>

<p rend="bodytext"><hi rend="bold">Kā</hi><pb ed="V" n="5.0083" /><pb ed="M" n="5.0092" /><hi rend="bold">vedhamānā</hi>ti idaṃ satthā jetavane viharanto mallikaṃ deviṃ ārabbha kathesi. Vatthu <hi rend="bold">kummāsapiṇḍijātake</hi> (jā. 1.7.142 ādayo) vitthāritameva. Sā pana tathāgatassa tiṇṇaṃ kummāsapiṇḍikānaṃ dānānubhāvena taṃ divasaññeva rañño aggamahesibhāvaṃ patvā pubbuṭṭhāyitādīhi pañcahi kalyāṇadhammehi samannāgatā ñāṇasampannā buddhupaṭṭhāyikā patidevatā ahosi. Tassā patidevatābhāvo sakalanagare pākaṭo ahosi. Athekadivasaṃ dhammasabhāyaṃ kathaṃ samuṭṭhāpesuṃ – ‘‘āvuso, mallikā devī kira vattasampannā ñāṇasampannā patidevatā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesā vattasampannā patidevatāyevā’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadattassa rañño sotthiseno nāma putto ahosi. Taṃ rājā vayappattaṃ uparajje patiṭṭhapesi, sambulā nāmassa aggamahesī ahosi uttamarūpadharā sarīrappabhāsampannā, nivāte jalamānā dīpasikhā viya khāyati. Aparabhāge sotthisenassa sarīre kuṭṭhaṃ uppajjati, vejjā tikicchituṃ nāsakkhiṃsu. So bhijjamāne kuṭṭhe paṭikūlo hutvā vippaṭisāraṃ patvā ‘‘ko me rajjena attho, araññe anāthamaraṇaṃ marissāmī’’ti rañño ārocāpetvā itthāgāraṃ chaḍḍetvā nikkhami. Sambulā bahūhi upāyehi nivattiyamānāpi anivattitvāva ‘‘ahaṃ taṃ sāmikaṃ araññe paṭijaggissāmī’’ti vatvā saddhiññeva nikkhami. So araññaṃ pavisitvā sulabhamūlaphalāphale chāyūdakasampanne padese paṇṇasālaṃ katvā vāsaṃ kappesi. Rājadhītā taṃ paṭijaggi. Kathaṃ? Sā hi pāto vuṭṭhāya assamapadaṃ sammajjitvā pānīyaparibhojanīyaṃ upaṭṭhapetvā dantakaṭṭhañca <pb ed="P" n="5.0089" /> mukhadhovanañca upanāmetvā mukhe dhote nānāosadhāni pisitvā tassa vaṇe makkhetvā madhuramadhurāni phalāphalāni khādāpetvā mukhaṃ vikkhāletvā hatthesu dhotesu ‘‘appamatto hohi devā’’ti vatvā vanditvā pacchikhaṇittiaṅkusake ādāya phalāphalatthāya araññaṃ pavisitvā phalāphalāni āharitvā ekamante ṭhapetvā ghaṭena udakaṃ āharitvā nānācuṇṇehi ca mattikāhi ca sotthisenaṃ nhāpetvā puna <pb ed="M" n="5.0093" /> madhuraphalāphalāni upanāmeti. Paribhogāvasāne vāsitapānīyaṃ upanetvā sayaṃ phalāphalāni paribhuñjitvā padarasantharaṃ saṃvidahitvā tasmiṃ tattha nipanne tassa pāde dhovitvā sīsaparikammapiṭṭhiparikammapādaparikammāni katvā sayanapassaṃ upagantvā nipajjati. Etenupāyena sāmikaṃ paṭijaggi.</p>

<p rend="bodytext">Sā <pb ed="V" n="5.0084" /> ekadivasaṃ araññe phalāphalaṃ āharantī ekaṃ girikandaraṃ disvā sīsato pacchiṃ otāretvā kandaratīre ṭhapetvā ‘‘nhāyissāmī’’ti otaritvā haliddāya sarīraṃ ubbaṭṭetvā nhatvā sudhotasarīrā uttaritvā vākacīraṃ nivāsetvā kandaratīre aṭṭhāsi. Athassā sarīrappabhāya vanaṃ ekobhāsaṃ ahosi. Tasmiṃ khaṇe eko dānavo gocaratthāya caranto taṃ disvā paṭibaddhacitto hutvā gāthādvayaṃ āha –</p>

<p rend="hangnum" n="16:297"><hi rend="paranum">16:297</hi><hi rend="dot">.</hi></p>

<p rend="gatha1"> ‘‘Kā vedhamānā girikandarāyaṃ, ekā tuvaṃ tiṭṭhasi saṃhitūru;</p>

<p rend="gathalast">Puṭṭhāsi me pāṇipameyyamajjhe, akkhāhi me nāmañca bandhave ca.</p>

<p rend="hangnum" n="16:298"><hi rend="paranum">16:298</hi><hi rend="dot">.</hi></p>

<p rend="gatha1"> ‘‘Obhāsayaṃ vanaṃ rammaṃ, sīhabyagghanisevitaṃ;</p>

<p rend="gatha2">Kā vā tvamasi kalyāṇi, kassa vā tvaṃ sumajjhime;</p>

<p rend="gathalast">Abhivādemi taṃ bhadde, dānavāhaṃ namatthu te’’ti.</p>

<p rend="bodytext">Tattha <hi rend="bold">kā vedhamānā</hi>ti nhānamattatāya sītabhāvena kampamānā. <hi rend="bold">Saṃhitūrū</hi>ti sampiṇḍitūru uttamaūrulakkhaṇe. <hi rend="bold">Pāṇipameyyamajjhe</hi>ti <pb ed="P" n="5.0090" /> hatthena minitabbamajjhe. <hi rend="bold">Kā vā tva</hi>nti kā nāma vā tvaṃ bhavasi. <hi rend="bold">Abhivādemī</hi>ti vandāmi. <hi rend="bold">Dānavāha</hi>nti ahaṃ eko dānavo, ayaṃ namakkāro tava atthu, añjaliṃ te paggaṇhāmīti avaca.</p>

<p rend="bodytext">Sā tassa vacanaṃ sutvā tisso gāthā abhāsi –</p>

<p rend="hangnum" n="16:299"><hi rend="paranum">16:299</hi><hi rend="dot">.</hi></p>

<p rend="gatha1"> ‘‘Yo putto kāsirājassa, sotthisenoti taṃ vidū;</p>

<p rend="gatha2">Tassāhaṃ sambulā bhariyā, evaṃ jānāhi dānava;</p>

<p rend="gathalast">Abhivādemi taṃ bhante, sambulāhaṃ namatthu te.</p>

<p rend="hangnum" n="16:300"><hi rend="paranum">16:300</hi><hi rend="dot">.</hi></p>

<p rend="gatha1"> ‘‘Vedehaputto bhaddante, vane vasati āturo;</p>

<p rend="gathalast">Tamahaṃ rogasammattaṃ, ekā ekaṃ upaṭṭhahaṃ.</p>

<p rend="hangnum" n="16:301"><hi rend="paranum">16:301</hi><hi rend="dot">.</hi></p>

<p rend="gatha1"> ‘‘Ahañca <pb ed="M" n="5.0094" /> vanamuñchāya, madhumaṃsaṃ migābilaṃ;</p>

<p rend="gathalast">Yadāharāmi taṃ bhakkho, tassa nūnajja nādhatī’’ti.</p>

<p rend="bodytext">Tattha <pb ed="V" n="5.0085" /><hi rend="bold">vedehaputto</hi>ti vedeharājadhītāya putto. <hi rend="bold">Rogasammatta</hi>nti rogapīḷitaṃ. <hi rend="bold">Upaṭṭhaha</hi>nti upaṭṭhahāmi paṭijaggāmi. ‘‘Upaṭṭhitā’’tipi pāṭho. <hi rend="bold">Vanamuñchāyā</hi>ti vanaṃ uñchetvā uñchācariyaṃ caritvā. <hi rend="bold">Madhumaṃsa</hi>nti nimmakkhikaṃ madhuñca migābilamaṃsañca sīhabyagghamigehi khāditamaṃsato atirittakoṭṭhāsaṃ. <hi rend="bold">Taṃ bhakkho</hi>ti yaṃ ahaṃ āharāmi, taṃ bhakkhova so mama sāmiko. <hi rend="bold">Tassa nūnajjā</hi>ti tassa maññe ajja āhāraṃ alabhamānassa sarīraṃ ātape pakkhittapadumaṃ viya <hi rend="bold">nādhati</hi> upatappati milāyati.</p>

<p rend="bodytext">Tato paraṃ dānavassa ca tassā ca vacanapaṭivacanagāthāyo honti –</p>

<p rend="hangnum" n="16:302"><hi rend="paranum">16:302</hi><hi rend="dot">.</hi></p>

<p rend="gatha1"> ‘‘Kiṃ vane rājaputtena, āturena karissasi;</p>

<p rend="gathalast">Sambule pariciṇṇena, ahaṃ bhattā bhavāmi te.</p>

<p rend="hangnum" n="16:303"><hi rend="paranum">16:303</hi><hi rend="dot">.</hi></p>

<p rend="gatha1"> ‘‘Sokaṭṭāya durattāya, kiṃ rūpaṃ vijjate mama;</p>

<p rend="gathalast">Aññaṃ pariyesa bhaddante, abhirūpataraṃ mayā.</p>

<p rend="hangnum" n="16:304"><hi rend="paranum">16:304</hi><hi rend="dot">.</hi></p>

<p rend="gatha1"> ‘‘Ehimaṃ girimāruyha, bhariyā me catussatā;</p>

<p rend="gathalast">Tāsaṃ tvaṃ pavarā hohi, sabbakāmasamiddhinī.</p>

<p rend="hangnum" n="16:305"><hi rend="paranum">16:305</hi><hi rend="dot">.</hi></p>

<p rend="gatha1"> ‘‘Nūna tārakavaṇṇābhe, yaṃ kiñci manasicchasi;</p>

<p rend="gathalast">Sabbaṃ taṃ pacuraṃ mayhaṃ, ramassvajja mayā saha.</p>

<p rend="hangnum" n="16:306"><hi rend="paranum">16:306</hi><hi rend="dot">.</hi></p>

<p rend="gatha1"> ‘‘No <pb ed="P" n="5.0091" /> ce tuvaṃ maheseyyaṃ, sambule kārayissasi;</p>

<p rend="gathalast">Alaṃ tvaṃ pātarāsāya, paṇhe bhakkhā bhavissasi.</p>

<p rend="hangnum" n="16:307"><hi rend="paranum">16:307</hi><hi rend="dot">.</hi></p>

<p rend="gatha1"> ‘‘Tañca sattajaṭo luddo, kaḷāro purisādako;</p>

<p rend="gathalast">Vane nāthaṃ apassantiṃ, sambulaṃ aggahī bhuje.</p>

<p rend="hangnum" n="16:308"><hi rend="paranum">16:308</hi><hi rend="dot">.</hi></p>

<p rend="gatha1"> ‘‘Adhipannā pisācena, luddenāmisacakkhunā;</p>

<p rend="gathalast">Sā ca sattuvasaṃ pattā, patimevānusocati.</p>

<p rend="hangnum" n="16:309"><hi rend="paranum">16:309</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0086" /><pb ed="M" n="5.0095" /> me idaṃ tathā dukkhaṃ, yaṃ maṃ khādeyya rakkhaso;</p>

<p rend="gathalast">Yañca me ayyaputtassa, mano hessati aññathā.</p>

<p rend="hangnum" n="16:310"><hi rend="paranum">16:310</hi><hi rend="dot">.</hi></p>

<p rend="gatha1"> ‘‘Na santi devā pavasanti nūna, na hi nūna santi idha lokapālā;</p>

<p rend="gathalast">Sahasā karontānamasaññatānaṃ, na hi nūna santi paṭisedhitāro’’ti.</p>

<p rend="bodytext">Tattha <hi rend="bold">pariciṇṇenā</hi>ti tena āturena pariciṇṇena kiṃ karissasi. <hi rend="bold">Sokaṭṭāyā</hi>ti sokāturāya. ‘‘Sokaṭṭhāyā’’tipi pāṭho, soke ṭhitāyāti attho. <hi rend="bold">Durattāyā</hi>ti duggatakapaṇabhāvappattāya attabhāvāya. <hi rend="bold">Ehima</hi>nti mā tvaṃ durattāmhīti cintayi, etaṃ mama girimhi dibbavimānaṃ, ehi imaṃ giriṃ āruha. <hi rend="bold">Catussatā</hi>ti tasmiṃ me vimāne aparāpi catussatā bhariyāyo atthi. <hi rend="bold">Sabbaṃ ta</hi>nti yaṃ kiñci upabhogaparibhogavatthābharaṇādikaṃ icchasi, sabbaṃ taṃ nūna mayhaṃ pacuraṃ bahuṃ sulabhaṃ, tasmā mā kapaṇāmhīti cintayi, ehi mayā saha ramassūti vadati.</p>

<p rend="bodytext"><hi rend="bold">Maheseyya</hi>nti, ‘‘bhadde, sambule no ce me tvaṃ mahesibhāvaṃ kāressasi, pariyattā tvaṃ mama pātarāsāya, tena taṃ balakkārena vimānaṃ nessāmi, tatra maṃ asaṅgaṇhantī mama sve pātova bhakkhā bhavissasī’’ti evaṃ vatvā so sattahi jaṭāhi samannāgato luddako dāruṇo nikkhantadanto taṃ tasmiṃ vane kiñci attano nāthaṃ apassantiṃ sambulaṃ bhuje aggahesi. <hi rend="bold">Adhipannā</hi>ti ajjhotthaṭā. <hi rend="bold">Āmisacakkhunā</hi>ti kilesalolena. <hi rend="bold">Patimevā</hi>ti attano acintetvā patimeva anusocati. <hi rend="bold">Mano hessatī</hi>ti maṃ cirāyantiṃ viditvā aññathā cittaṃ bhavissati. <hi rend="bold">Na santi devā</hi>ti idaṃ sā dānavena bhuje gahitā devatujjhāpanaṃ karontī āha. <hi rend="bold">Lokapālā</hi>ti evarūpānaṃ sīlavantīnaṃ patidevatānaṃ pālakā lokapālā nūna idha loke na santīti paridevati.</p>

<p rend="bodytext">Athassā <pb ed="P" n="5.0092" /> sīlatejena sakkassa bhavanaṃ kampi, paṇḍukambalasilāsanaṃ uṇhākāraṃ dassesi. Sakko āvajjento taṃ kāraṇaṃ ñatvā vajiraṃ ādāya vegena gantvā dānavassa matthake ṭhatvā itaraṃ gāthamāha –</p>

<p rend="hangnum" n="16:311"><hi rend="paranum">16:311</hi><hi rend="dot">.</hi></p>

<p rend="gatha1"> ‘‘Itthīnamesā <pb ed="V" n="5.0087" /><pb ed="M" n="5.0096" /> pavarā yasassinī, santā samā aggirivuggatejā;</p>

<p rend="gatha2">Tañce tuvaṃ rakkhasādesi kaññaṃ, muddhā ca hi sattadhā te phaleyya;</p>

<p rend="gathalast">Mā tvaṃ dahī muñca patibbatāyā’’ti.</p>

<p rend="bodytext">Tattha <hi rend="bold">santā</hi>ti upasantā, atha vā paṇḍitā ñāṇasampannā. <hi rend="bold">Samā</hi>ti kāyavisamādivirahitā. <hi rend="bold">Adesī</hi>ti khādasi. <hi rend="bold">Phaleyyā</hi>ti iminā me indavajirena paharitvā muddhā bhijjetha. <hi rend="bold">Mā tvaṃ dahī</hi>ti tvaṃ imaṃ patibbataṃ mā tāpeyyāsīti.</p>

<p rend="bodytext">Taṃ sutvā dānavo sambulaṃ vissajjesi. Sakko ‘‘punapi esa evarūpaṃ kareyyā’’ti cintetvā dānavaṃ devasaṅkhalikāya bandhitvā puna anāgamanāya tatiye pabbatantare vissajjesi, rājadhītaraṃ appamādena ovaditvā sakaṭṭhānameva gato. Rājadhītāpi atthaṅgate sūriye candālokena assamaṃ pāpuṇi. Tamatthaṃ pakāsento satthā aṭṭha gāthā abhāsi –</p>

<p rend="hangnum" n="16:312"><hi rend="paranum">16:312</hi><hi rend="dot">.</hi></p>

<p rend="gatha1"> ‘‘Sā ca assamamāgacchi, pamuttā purisādakā;</p>

<p rend="gathalast">Nīḷaṃ paḷinaṃ sakuṇīva, gatasiṅgaṃva ālayaṃ.</p>

<p rend="hangnum" n="16:313"><hi rend="paranum">16:313</hi><hi rend="dot">.</hi></p>

<p rend="gatha1"> ‘‘Sā tattha paridevesi, rājaputtī yasassinī;</p>

<p rend="gathalast">Sambulā utumattakkhā, vane nāthaṃ apassantī.</p>

<p rend="hangnum" n="16:314"><hi rend="paranum">16:314</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe vande, sampannacaraṇe ise;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā.</p>

<p rend="hangnum" n="16:315"><hi rend="paranum">16:315</hi><hi rend="dot">.</hi></p>

<p rend="gatha1"> ‘‘Vande sīhe ca byagghe ca, ye ca aññe vane migā;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā.</p>

<p rend="hangnum" n="16:316"><hi rend="paranum">16:316</hi><hi rend="dot">.</hi></p>

<p rend="gatha1"> ‘‘Tiṇā latāni osajho, pabbatāni vanāni ca;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā.</p>

<p rend="hangnum" n="16:317"><hi rend="paranum">16:317</hi><hi rend="dot">.</hi></p>

<p rend="gatha1"> ‘‘Vande indīvarīsāmaṃ, rattiṃ nakkhattamāliniṃ;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā.</p>

<p rend="hangnum" n="16:318"><hi rend="paranum">16:318</hi><hi rend="dot">.</hi></p>

<p rend="gatha1"> ‘‘Vande <pb ed="V" n="5.0088" /><pb ed="P" n="5.0093" /><pb ed="M" n="5.0097" /> bhāgīrathiṃ gaṅgaṃ, savantīnaṃ paṭiggahaṃ;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā.</p>

<p rend="hangnum" n="16:319"><hi rend="paranum">16:319</hi><hi rend="dot">.</hi></p>

<p rend="gatha1"> ‘‘Vande ahaṃ pabbatarājaseṭṭhaṃ, himavantaṃ siluccayaṃ;</p>

<p rend="gathalast">Rājaputtaṃ apassantī, tumhaṃmhi saraṇaṃ gatā’’ti.</p>

<p rend="bodytext">Tattha <hi rend="bold">nīḷaṃ paḷinaṃ sakuṇīvā</hi>ti yathā sakuṇikā mukhatuṇḍakena gocaraṃ gahetvā kenaci upaddavena sakuṇapotakānaṃ paḷinattā paḷinaṃ sakuṇinīḷaṃ āgaccheyya, yathā vā <hi rend="bold">gatasiṅgaṃ</hi> nikkhantavacchakaṃ <hi rend="bold">ālayaṃ</hi> suññaṃ vacchakasālaṃ vacchagiddhinī dhenu āgaccheyya, evaṃ suññaṃ assamaṃ āgacchīti attho. Tadā hi sotthiseno sambulāya ciramānāya ‘‘itthiyo nāma lolā, paccāmittampi me gahetvā āgaccheyyā’’ti parisaṅkanto paṇṇasālato nikkhamitvā gacchantaraṃ pavisitvā nisīdi. Tenetaṃ vuttaṃ. <hi rend="bold">Utumattakkhā</hi>ti sokavegasañjātena uṇhena utunā mandalocanā. <hi rend="bold">Apassantī</hi>ti tasmiṃ vane nāthaṃ attano patiṃ apassantī ito cito ca sandhāvamānā paridevesi.</p>

<p rend="bodytext">Tattha <hi rend="bold">samaṇe brāhmaṇe</hi>ti samitapāpabāhitapāpe samaṇe brāhmaṇe. <hi rend="bold">Sampannacaraṇe</hi>ti saha sīlena aṭṭhannaṃ samāpattīnaṃ vasena ca sampannacaraṇe ise vandeti evaṃ vatvā rājaputtaṃ apassantī tumhākaṃ saraṇaṃ gatā amhi. Sace me sāmikassa nisinnaṭṭhānaṃ jānātha, ācikkhathāti paridevesīti attho. Sesagāthāsupi eseva nayo. <hi rend="bold">Tiṇā latāni osajho</hi>ti antopheggubahisāratiṇāni ca latāni ca antosāraosadhiyo ca. Imaṃ gāthaṃ tiṇādīsu nibbattadevatā sandhāyāha. <hi rend="bold">Indīvarīsāma</hi>nti indīvarīpupphasamānavaṇṇaṃ. <hi rend="bold">Nakkhattamālini</hi>nti nakkhattapaṭipāṭisamannāgataṃ. <hi rend="bold">Tumhaṃmhī</hi>ti rattiṃ sandhāya tampi amhīti āha. <hi rend="bold">Bhāgīrathiṃ gaṅga</hi>nti evaṃpariyāyanāmikaṃ gaṅgaṃ. <hi rend="bold">Savantīna</hi>nti aññāsaṃ bahūnaṃ nadīnaṃ paṭiggāhikaṃ. Gaṅgāya nibbattadevataṃ sandhāyevamāha. Himavantepi eseva nayo.</p>

<p rend="bodytext">Taṃ evaṃ paridevamānaṃ disvā sotthiseno cintesi – ‘‘ayaṃ ativiya paridevati, na kho panassā bhāvaṃ jānāmi, sace mayi sinehena evaṃ karoti <pb ed="M" n="5.0098" />, hadayampissā phaleyya, pariggaṇhissāmi tāva na’’nti gantvā paṇṇasāladvāre nisīdi. Sāpi paridevamānāva paṇṇasāladvāraṃ gantvā tassa pāde vanditvā ‘‘kuhiṃ gatosi, devā’’ti āha. Atha naṃ so, ‘‘bhadde <pb ed="V" n="5.0089" />, tvaṃ aññesu <pb ed="P" n="5.0094" /> divasesu na imāya velāya āgacchasi, ajja atisāyaṃ āgatāsī’’ti pucchanto gāthamāha –</p>

<p rend="hangnum" n="16:320"><hi rend="paranum">16:320</hi><hi rend="dot">.</hi></p>

<p rend="gatha1"> ‘‘Atisāyaṃ vatāgañchi, rājaputti yasassini;</p>

<p rend="gathalast">Kena nujja samāgacchi, ko te piyataro mayā’’ti.</p>

<p rend="bodytext">Atha naṃ sā ‘‘ahaṃ, ayyaputta, phalāphalāni ādāya āgacchantī ekaṃ dānavaṃ passiṃ, so mayi paṭibaddhacitto hutvā maṃ hatthe gaṇhitvā ‘sace mama vacanaṃ na karosi, khādissāmi ta’nti āha, ahaṃ tāya velāya taññeva anusocantī evaṃ paridevi’’nti vatvā gāthamāha –</p>

<p rend="hangnum" n="16:321"><hi rend="paranum">16:321</hi><hi rend="dot">.</hi></p>

<p rend="gatha1"> ‘‘Idaṃ khohaṃ tadāvocaṃ, gahitā tena sattunā;</p>

<p rend="gatha2">Na me idaṃ tathā dukkhaṃ, yaṃ maṃ khādeyya rakkhaso;</p>

<p rend="gathalast">Yañca me ayyaputtassa, mano hessati aññathā’’ti.</p>

<p rend="bodytext">Athassa sesampi pavattiṃ ārocentī ‘‘tena panāhaṃ, deva, dānavena gahitā attānaṃ vissajjāpetuṃ asakkontī devatujjhāpanakammaṃ akāsiṃ, atha sakko vajirahattho āgantvā ākāse ṭhito dānavaṃ santajjetvā maṃ vissajjāpetvā taṃ devasaṅkhalikāya bandhitvā tatiye pabbatantare khipitvā pakkāmi, evāhaṃ sakkaṃ nissāya jīvitaṃ labhi’’nti āha. Taṃ sutvā sotthiseno, ‘‘bhadde, hotu, mātugāmassa antare saccaṃ nāma dullabhaṃ, himavante hi bahū vanacarakatāpasavijjādharādayo santi, ko tuyhaṃ saddahissatī’’ti vatvā gāthamāha –</p>

<p rend="hangnum" n="16:322"><hi rend="paranum">16:322</hi><hi rend="dot">.</hi></p>

<p rend="gatha1"> ‘‘Corīnaṃ bahubuddhīnaṃ, yāsu saccaṃ sudullabhaṃ;</p>

<p rend="gathalast">Thīnaṃ bhāvo durājāno, macchassevodake gata’’nti.</p>

<p rend="bodytext">Sā tassa vacanaṃ sutvā, ‘‘ayyaputta, ahaṃ taṃ asaddahantaṃ mama saccabaleneva tikicchissāmī’’ti udakassa kalasaṃ pūretvā saccakiriyaṃ katvā tassa sīse udakaṃ āsiñcantī gāthamāha –</p>

<p rend="hangnum" n="16:323"><hi rend="paranum">16:323</hi><hi rend="dot">.</hi></p>

<p rend="gatha1"> ‘‘Tathā <pb ed="V" n="5.0090" /><pb ed="P" n="5.0095" /><pb ed="M" n="5.0099" /> maṃ saccaṃ pāletu, pālayissati ce mamaṃ;</p>

<p rend="gatha2">Yathāhaṃ nābhijānāmi, aññaṃ piyataraṃ tayā;</p>

<p rend="gathalast">Etena saccavajjena, byādhi te vūpasammatū’’ti.</p>

<p rend="bodytext">Tattha tathā-saddo ‘‘ce mama’’nti iminā saddhiṃ yojetabbo. Idaṃ vuttaṃ hoti – yathāhaṃ vadāmi, tathā ce mama vacanaṃ saccaṃ, atha maṃ idānipi pāletu, āyatimpi pālessati, idāni me vacanaṃ suṇātha ‘‘yathāhaṃ nābhijānāmī’’ti. Potthakesu pana ‘‘tathā maṃ saccaṃ pāletī’’ti likhitaṃ, taṃ aṭṭhakathāyaṃ natthi.</p>

<p rend="bodytext">Evaṃ tāya saccakiriyaṃ katvā udake āsittamatteyeva sotthisenassa kuṭṭhaṃ ambilena dhotaṃ viya tambamalaṃ tāvadeva apagacchi. Te katipāhaṃ tattha vasitvā araññā nikkhamma bārāṇasiṃ patvā uyyānaṃ pavisiṃsu. Rājā tesaṃ āgatabhāvaṃ ñatvā uyyānaṃ gantvā tattheva sotthisenassa chattaṃ ussāpetvā sambulaṃ aggamahesiṭṭhāne abhisiñcāpetvā nagaraṃ pavesetvā sayaṃ isipabbajjaṃ pabbajitvā uyyāne vāsaṃ kappesi, rājanivesaneyeva ca nibaddhaṃ bhuñji. Sotthisenopi sambulāya aggamahesiṭṭhānamattameva adāsi, na punassā koci sakkāro ahosi, atthibhāvampissā na aññāsi, aññāheva itthīhi saddhiṃ abhirami. Sambulā sapattidosavasena kisā ahosi upaṇḍupaṇḍukajātā dhamanīsanthatagattā. Sā ekadivasaṃ sokavinodanatthaṃ bhuñjituṃ āgatassa sasuratāpasassa santikaṃ gantvā taṃ katabhattakiccaṃ vanditvā ekamantaṃ nisīdi. So taṃ milātindriyaṃ disvā gāthamāha –</p>

<p rend="hangnum" n="16:324"><hi rend="paranum">16:324</hi><hi rend="dot">.</hi></p>

<p rend="gatha1"> ‘‘Ye kuñjarā sattasatā uḷārā, rakkhanti rattindivamuyyutāvudhā;</p>

<p rend="gathalast">Dhanuggahānañca satāni soḷasa, kathaṃvidhe passasi bhadde sattavo’’ti.</p>

<p rend="bodytext">Tassattho – bhadde, sambule ye amhākaṃ sattasatā kuñjarā, tesaññeva khandhagatānaṃ yodhānaṃ vasena uyyuttāvudhā, aparāni ca soḷasadhanuggahasatāni <pb ed="P" n="5.0096" /> rattindivaṃ bārāṇasiṃ rakkhanti. Evaṃ surakkhite nagare kathaṃvidhe tvaṃ sattavo passasi. Bhadde, yassā tava sāsaṅkā sappaṭibhayā <pb ed="M" n="5.0100" /> araññā āgatakālepi pabhāsampannaṃ sarīraṃ, idāni pana milātā paṇḍupalāsavaṇṇā ativiya kilantindriyāsi, kassa nāma tvaṃ bhāyasī’’ti pucchi.</p>

<p rend="bodytext">Sā <pb ed="V" n="5.0091" /> tassa vacanaṃ sutvā ‘‘putto te, deva, mayi na purimasadiso’’ti vatvā pañca gāthā abhāsi –</p>

<p rend="hangnum" n="16:325"><hi rend="paranum">16:325</hi><hi rend="dot">.</hi></p>

<p rend="gatha1"> ‘‘Alaṅkatāyo padumuttarattacā, virāgitā passati haṃsagaggarā;</p>

<p rend="gathalast">Tāsaṃ suṇitvā mitagītavāditaṃ, na dāni me tāta tathā yathā pure.</p>

<p rend="hangnum" n="16:326"><hi rend="paranum">16:326</hi><hi rend="dot">.</hi></p>

<p rend="gatha1"> ‘‘Suvaṇṇasaṃkaccadharā suviggahā, alaṅkatā mānusiyaccharūpamā;</p>

<p rend="gathalast">Senopiyā tāta aninditaṅgiyo, khattiyakaññā paṭilobhayanti naṃ.</p>

<p rend="hangnum" n="16:327"><hi rend="paranum">16:327</hi><hi rend="dot">.</hi></p>

<p rend="gatha1"> ‘‘Sace ahaṃ tāta tathā yathā pure, patiṃ tamuñchāya punā vane bhare;</p>

<p rend="gathalast">Sammānaye maṃ na ca maṃ vimānaye, itopi me tāta tato varaṃ siyā.</p>

<p rend="hangnum" n="16:328"><hi rend="paranum">16:328</hi><hi rend="dot">.</hi></p>

<p rend="gatha1"> ‘‘Yamannapāne vipulasmi ohite, nārī vimaṭṭhābharaṇā alaṅkatā;</p>

<p rend="gathalast">Sabbaṅgupetā patino ca appiyā, abajjha tassā maraṇaṃ tato varaṃ.</p>

<p rend="hangnum" n="16:329"><hi rend="paranum">16:329</hi><hi rend="dot">.</hi></p>

<p rend="gatha1"> ‘‘Api ce daliddā kapaṇā anāḷhiyā, kaṭādutīyā patino ca sā piyā;</p>

<p rend="gathalast">Sabbaṅgupetāyapi appiyāya, ayameva seyyā kapaṇāpi yā piyā’’ti.</p>

<p rend="bodytext">Tattha <hi rend="bold">padumuttarattacā</hi>ti padumagabbhasadisauttarattacā. Sabbāsaṃ sarīrato suvaṇṇapabhā niccharantīti dīpeti. <hi rend="bold">Virāgitā</hi>ti vilaggasarīrā, tanumajjhāti <pb ed="P" n="5.0097" /> attho. <hi rend="bold">Haṃsagaggarā</hi>ti evarūpā haṃsā viya madhurassarā nāriyo passati. <hi rend="bold">Tāsa</hi>nti <pb ed="M" n="5.0101" /> so tava putto tāsaṃ nārīnaṃ mitagītavāditādīni suṇitvā idāni me, tāta, yathā pure, tathā na pavattatīti vadati. <hi rend="bold">Suvaṇṇasaṃkaccadharā</hi>ti suvaṇṇamayasaṃkaccālaṅkāradharā. <hi rend="bold">Alaṅkatā</hi>ti nānālaṅkārapaṭimaṇḍitā. <hi rend="bold">Mānusiyaccharūpamā</hi>ti mānusiyo accharūpamā. <hi rend="bold">Senopiyā</hi>ti sotthisenassa piyā. <hi rend="bold">Paṭilobhayanti na</hi>nti naṃ tava puttaṃ paṭilobhayanti.</p>

<p rend="bodytext"><hi rend="bold">Sace aha</hi>nti, tāta, yathā pure sace ahaṃ punapi taṃ patiṃ tatheva kuṭṭharogena vanaṃ paviṭṭhaṃ uñchāya tasmiṃ vane bhareyyaṃ, punapi maṃ so sammāneyya na vimāneyya, tato me itopi bārāṇasirajjato taṃ araññameva varaṃ siyā sapattidosena sussantiyāti dīpeti. <hi rend="bold">Yamannapāne</hi>ti yaṃ annapāne. <hi rend="bold">Ohite</hi>ti ṭhapite paṭiyatte. Iminā bahunnapānagharaṃ dasseti. Ayaṃ kirassā adhippāyo <pb ed="V" n="5.0092" /> – yā nārī vipulannapāne ghare ekikāva asapatti samānā vimaṭṭhābharaṇā nānālaṅkārehi alaṅkatā sabbehi guṇaṅgehi upetā patino ca appiyā hoti, abajjha gīvāya valliyā vā rajjuyā vā bandhitvā tassā tato gharāvāsato maraṇameva varataranti. <hi rend="bold">Anāḷhīyā</hi>ti anāḷhā. <hi rend="bold">Kaṭādutīyā</hi>ti nipajjanakaṭasārakadutiyā. <hi rend="bold">Seyyā</hi>ti kapaṇāpi samānā yā patino piyā, ayameva uttamāti.</p>

<p rend="bodytext">Evaṃ tāya attano parisussanakāraṇe tāpasassa kathite tāpaso rājānaṃ pakkosāpetvā ‘‘tāta, sotthisena tayi kuṭṭharogābhibhūte araññaṃ pavisante tayā saddhiṃ pavisitvā taṃ upaṭṭhahantī attano saccabalena tava rogaṃ vūpasametvā yā te rajje patiṭṭhānakāraṇamakāsi, tassā nāma tvaṃ neva ṭhitaṭṭhānaṃ, na nisinnaṭṭhānaṃ jānāsi, ayuttaṃ te kataṃ, mittadubbhikammaṃ nāmetaṃ pāpaka’’nti vatvā puttaṃ ovadanto gāthamāha –</p>

<p rend="hangnum" n="16:330"><hi rend="paranum">16:330</hi><hi rend="dot">.</hi></p>

<p rend="gatha1"> ‘‘Sudullabhitthī purisassa yā hitā, bhattitthiyā dullabho yo hito ca;</p>

<p rend="gathalast">Hitā ca te sīlavatī ca bhariyā, janinda dhammaṃ cara sambulāyā’’ti.</p>

<p rend="bodytext">Tassattho <pb ed="M" n="5.0102" /> – tāta, yā purisassa hitā muducittā anukampikā itthī, yo ca bhattā itthiyā hito kataguṇaṃ jānāti, ubhopete sudullabhā. Ayañca sambulā tuyhaṃ <pb ed="P" n="5.0098" /> hitā ceva sīlasampannā ca, tasmā etissā dhammaṃ cara, kataguṇaṃ jānitvā muducitto hohi, cittamassā paritosehīti.</p>

<p rend="bodytext">Evaṃ so puttassa ovādaṃ datvā uṭṭhāyāsanā pakkāmi. Rājā pitari gate sambulaṃ pakkosāpetvā, ‘‘bhadde, ettakaṃ kālaṃ mayā kataṃ dosaṃ khama, ito paṭṭhāya sabbissariyaṃ tuyhameva dammī’’ti vatvā osānagāthamāha –</p>

<p rend="hangnum" n="16:331"><hi rend="paranum">16:331</hi><hi rend="dot">.</hi></p>

<p rend="gatha1"> ‘‘Sace tuvaṃ vipule laddhabhoge, issāvatiṇṇā maraṇaṃ upesi;</p>

<p rend="gathalast">Ahañca te bhadde imā rājakaññā, sabbe te vacanakarā bhavāmā’’ti.</p>

<p rend="bodytext">Tassattho – bhadde, sambule sace tvaṃ ratanarāsimhi ṭhapetvā abhisittā aggamahesiṭṭhānavasena vipule bhoge labhitvāpi issāya otiṇṇā maraṇaṃ upesi, ahañca imā <pb ed="V" n="5.0093" /> ca rājakaññā sabbe tava vacanakarā bhavāma, tvaṃ yathādhippāyaṃ imaṃ rajjaṃ vicārehīti sabbissariyaṃ tassā adāsi.</p>

<p rend="bodytext">Tato paṭṭhāya ubho samaggavāsaṃ vasantā dānādīni puññāni karitvā yathākammaṃ gamiṃsu. Tāpaso jhānābhiññāyo nibbattetvā brahmalokūpago ahosi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi mallikā patidevatāyevā’’ti vatvā jātakaṃ samodhānesi ‘‘tadā sambulā mallikā ahosi, sotthiseno kosalarājā, pitā tāpaso pana ahameva ahosi’’nti.</p>

<p rend="centre">Sambulājātakavaṇṇanā navamā.</p>

<p rend="title">(520) 10. Gandhatindukajātakavaṇṇanā</p>

<p rend="bodytext"><hi rend="bold">Appamādo</hi>ti <pb ed="M" n="5.0103" /> idaṃ satthā jetavane viharanto rājovādaṃ ārabbha kathesi. Rājovādo heṭṭhā vitthāritova. Atīte pana kapilaraṭṭhe uttarapañcālanagare pañcālo nāma rājā agatigamane ṭhito adhammena pamatto rajjaṃ kāresi. Athassa amaccādayo sabbepi adhammikāva jātā. Balipīḷitā raṭṭhavāsino puttadāre ādāya araññe migā viya cariṃsu, gāmaṭṭhāne gāmo nāma nāhosi. Manussā rājapurisānaṃ <pb ed="P" n="5.0099" /> bhayena divā gehe vasituṃ asakkontā gehāni kaṇṭakasākhāhi parikkhipitvā gehe rattiṃ vasitvā aruṇe uggacchanteyeva araññaṃ pavisanti. Divā rājapurisā vilumpanti, rattiṃ corā. Tadā bodhisatto bahinagare gandhatindukarukkhe devatā hutvā nibbatti, anusaṃvaccharaṃ rañño santikā sahassagghanakaṃ balikammaṃ labhati. So cintesi – ‘‘ayaṃ rājā pamatto rajjaṃ kāreti, sakalaraṭṭhaṃ vinassati, ṭhapetvā maṃ añño rājānaṃ patirūpe nivesetuṃ samattho nāma natthi, upakārako cāpi me anusaṃvaccharaṃ sahassagghanakabalinā pūjeti, ovadissāmi na’’nti.</p>

<p rend="bodytext">So rattibhāge rañño sirigabbhaṃ pavisitvā ussīsakapasse ṭhatvā obhāsaṃ vissajjetvā ākāse aṭṭhāsi. Rājā taṃ bālasūriyaṃ viya jalamānaṃ disvā ‘‘kosi tvaṃ, kena vā kāraṇena idhāgatosī’’ti pucchi. So tassa vacanaṃ sutvā, ‘‘mahārāja, ahaṃ gandhatindukadevatā, ‘tuyhaṃ ovādaṃ dassāmī’ti āgatomhī’’ti āha. ‘‘Kiṃ nāma ovādaṃ dassasī’’ti <pb ed="V" n="5.0094" /> evaṃ vutte mahāsatto, ‘‘mahārāja, tvaṃ pamatto hutvā rajjaṃ kāresi, tena te sakalaraṭṭhaṃ hataviluttaṃ viya vinaṭṭhaṃ, rājāno nāma pamādena rajjaṃ kārentā sakalaraṭṭhassa sāmino na honti, diṭṭheva dhamme vināsaṃ patvā samparāye puna mahāniraye nibbattanti. Tesu ca pamādaṃ āpannesu antojanā bahijanāpissa pamattāva honti, tasmā raññā atirekena appamattena bhavitabba’’nti vatvā dhammadesanaṃ paṭṭhapento imā ekādasa gāthā āha –</p>

<p rend="hangnum" n="16:332"><hi rend="paranum">16:332</hi><hi rend="dot">.</hi></p>

<p rend="gatha1"> ‘‘Appamādo amatapadaṃ, pamādo maccuno padaṃ;</p>

<p rend="gathalast">Appamattā na mīyanti, ye pamattā yathā matā.</p>

<p rend="hangnum" n="16:333"><hi rend="paranum">16:333</hi><hi rend="dot">.</hi></p>

<p rend="gatha1"> ‘‘Madā <pb ed="M" n="5.0104" /> pamādo jāyetha, pamādā jāyate khayo;</p>

<p rend="gathalast">Khayā padosā jāyanti, mā mado bharatūsabha.</p>

<p rend="hangnum" n="16:334"><hi rend="paranum">16:334</hi><hi rend="dot">.</hi></p>

<p rend="gatha1"> ‘‘Bahū hi khattiyā jīnā, atthaṃ raṭṭhaṃ pamādino;</p>

<p rend="gathalast">Athopi gāmino gāmā, anagārā agārino.</p>

<p rend="hangnum" n="16:335"><hi rend="paranum">16:335</hi><hi rend="dot">.</hi></p>

<p rend="gatha1"> ‘‘Khattiyassa <pb ed="P" n="5.0100" /> pamattassa, raṭṭhasmiṃ raṭṭhavaḍḍhana;</p>

<p rend="gathalast">Sabbe bhogā vinassanti, rañño taṃ vuccate aghaṃ.</p>

<p rend="hangnum" n="16:336"><hi rend="paranum">16:336</hi><hi rend="dot">.</hi></p>

<p rend="gatha1"> ‘‘Nesa dhammo mahārāja, ativelaṃ pamajjasi;</p>

<p rend="gathalast">Iddhaṃ phītaṃ janapadaṃ, corā viddhaṃsayanti naṃ.</p>

<p rend="hangnum" n="16:337"><hi rend="paranum">16:337</hi><hi rend="dot">.</hi></p>

<p rend="gatha1"> ‘‘Na te puttā bhavissanti, na hiraññaṃ na dhāniyaṃ;</p>

<p rend="gathalast">Raṭṭhe viluppamānamhi, sabbabhogehi jīyasi.</p>

<p rend="hangnum" n="16:338"><hi rend="paranum">16:338</hi><hi rend="dot">.</hi></p>

<p rend="gatha1"> ‘‘Sabbabhogā parijiṇṇaṃ, rājānaṃ vāpi khattiyaṃ;</p>

<p rend="gathalast">Ñātimittā suhajjā ca, na taṃ maññanti māniyaṃ.</p>

<p rend="hangnum" n="16:339"><hi rend="paranum">16:339</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Tamevamupajīvantā, na taṃ maññanti māniyaṃ.</p>

<p rend="hangnum" n="16:340"><hi rend="paranum">16:340</hi><hi rend="dot">.</hi></p>

<p rend="gatha1"> ‘‘Asaṃvihitakammantaṃ <pb ed="V" n="5.0095" />, bālaṃ dummantimantinaṃ;</p>

<p rend="gathalast">Sirī jahati dummedhaṃ, jiṇṇaṃva urago tacaṃ.</p>

<p rend="hangnum" n="16:341"><hi rend="paranum">16:341</hi><hi rend="dot">.</hi></p>

<p rend="gatha1"> ‘‘Susaṃvihitakammantaṃ, kāluṭṭhāyiṃ atanditaṃ;</p>

<p rend="gathalast">Sabbe bhogābhivaḍḍhanti, gāvo sausabhāmiva.</p>

<p rend="hangnum" n="16:342"><hi rend="paranum">16:342</hi><hi rend="dot">.</hi></p>

<p rend="gatha1"> ‘‘Upassutiṃ mahārāja, raṭṭhe janapade cara;</p>

<p rend="gathalast">Tattha disvā ca sutvā ca, tato taṃ paṭipajjasī’’ti.</p>

<p rend="bodytext">Tattha <hi rend="bold">appamādo</hi>ti satiyā avippavāso. <hi rend="bold">Amatapada</hi>nti amatassa nibbānassa padaṃ adhigamakāraṇaṃ. <hi rend="bold">Maccuno pada</hi>nti maraṇassa kāraṇaṃ. Pamattā hi vipassanaṃ avaḍḍhetvā appaṭisandhikabhāvaṃ pattuṃ asakkontā punappunaṃ saṃsāre jāyanti ceva mīyanti ca, tasmā pamādo maccuno padaṃ nāma <pb ed="M" n="5.0105" />. <hi rend="bold">Na mīyantī</hi>ti vipassanaṃ vaḍḍhetvā appaṭisandhikabhāvaṃ pattā puna saṃsāre anibbattattā na mīyanti nāma. <hi rend="bold">Ye pamattā</hi>ti, mahārāja, ye puggalā pamattā, te yathā matā, tatheva daṭṭhabbā. Kasmā? Akiccasādhanatāya. Matassapi hi ‘‘ahaṃ dānaṃ dassāmi, sīlaṃ rakkhissāmi, uposathakammaṃ karissāmi, kalyāṇakammaṃ pūressāmī’’ti ābhogo vā patthanā vā pariyuṭṭhānaṃ vā natthi apagataviññāṇattā, pamattassapi appamādābhāvāti tasmā ubhopete ekasadisāva.</p>

<p rend="bodytext"><hi rend="bold">Madā</hi>ti, mahārāja, ārogyayobbanajīvitamadasaṅkhātā tividhā madā pamādo nāma jāyati. So madappatto pamādāpanno pāṇātipātādīni pāpakammāni karoti. Atha naṃ rājāno chindāpenti vā hanāpenti vā, sabbaṃ vā dhanamassa haranti, evamassa pamādā ñātidhanajīvitakkhayo jāyati. Puna so dhanakkhayaṃ <pb ed="P" n="5.0101" /> vā yasakkhayaṃ vā patto jīvituṃ asakkonto jīvitavuttatthāya kāyaduccaritādīni karoti, iccassa khayā padosā jāyanti, tena taṃ vadāmi <hi rend="bold">mā mado bharatūsabhā</hi>ti, raṭṭhabhārakajeṭṭhaka bharatūsabha mā pamādamāpajjīti attho. <hi rend="bold">Atthaṃ raṭṭha</hi>nti janapadavāsīnaṃ vuddhiñceva sakalaraṭṭhañca bahū pamādino jīnā. Tesaṃ āvibhāvatthāya khantivādijātaka-mātaṅgajātaka-bharujātaka-sarabhaṅgajātaka-cetiyajātakāni kathetabbāni. <hi rend="bold">Gāmino</hi>ti gāmabhojakāpi te gāmāpi bahū pamādadosena jīnā parihīnā vinaṭṭhā. <hi rend="bold">Anagārā agārino</hi>ti pabbajitāpi pabbajitapaṭipattito, gihīpi gharāvāsato ceva dhanadhaññādīhi ca bahū jīnā parihīnāti vadati. <hi rend="bold">Taṃ vuccate agha</hi>nti, mahārāja, yasabhogaparihāni <pb ed="V" n="5.0096" /> nāmetaṃ rañño dukkhaṃ vuccati. Bhogābhāvena hi niddhanassa yaso hāyati, hīnayaso mahantaṃ kāyikacetasikadukkhaṃ pāpuṇāti.</p>

<p rend="bodytext"><hi rend="bold">Nesa dhammo</hi>ti, mahārāja, esa porāṇakarājūnaṃ dhammo na hoti. <hi rend="bold">Iddhaṃ phīta</hi>nti annapānādinā samiddhaṃ hiraññasuvaṇṇādinā phītaṃ pupphitaṃ. <hi rend="bold">Na te puttā</hi>ti, mahārāja, paveṇipālakā te puttā na bhavissanti. Raṭṭhavāsino hi ‘‘adhammikarañño esa putto, kiṃ amhākaṃ vuḍḍhiṃ karissati, nāssa chattaṃ dassāmā’’ti chattaṃ na denti. Evametesaṃ paveṇipālakā puttā na honti nāma. <hi rend="bold">Parijiṇṇa</hi>nti parihīnaṃ. <hi rend="bold">Rājānaṃ vāpī</hi>ti sacepi so rājā hoti, atha naṃ rājānaṃ samānampi. <hi rend="bold">Māniya</hi>nti ‘‘ayaṃ rājā’’ti garucittena <pb ed="M" n="5.0106" /> sammānetabbaṃ katvā na maññanti. <hi rend="bold">Upajīvantā</hi>ti upanissāya jīvantāpi ete ettakā janā garucittena maññitabbaṃ na maññanti. Kiṃkāraṇā? Adhammikabhāvena.</p>

<p rend="bodytext"><hi rend="bold">Sirī</hi>ti yasavibhavo. <hi rend="bold">Taca</hi>nti yathā urago jiṇṇatacaṃ jigucchanto jahati, na puna oloketi, evaṃ tādisaṃ rājānaṃ sirī jahati. <hi rend="bold">Susaṃvihitakammanta</hi>nti kāyadvārādīhi pāpakammaṃ akarontaṃ. <hi rend="bold">Abhivaḍḍhantī</hi>ti abhimukhaṃ gacchantā vaḍḍhanti. <hi rend="bold">Sausabhāmivā</hi>ti sausabhā iva. Appamattassa hi sausabhajeṭṭhako gogaṇo viya bhogā vaḍḍhanti. <hi rend="bold">Upassuti</hi>nti janapadacārittasavanāya cārikaṃ attano sakalaraṭṭhe ca janapade ca cara. <hi rend="bold">Tatthā</hi>ti tasmiṃ raṭṭhe caranto daṭṭhabbaṃ disvā sotabbaṃ sutvā attano guṇāguṇaṃ paccakkhaṃ katvā tato attano hitapaṭipattiṃ paṭipajjissasīti.</p>

<p rend="bodytext">Iti mahāsatto ekādasahi gāthāhi rājānaṃ ovaditvā ‘‘gaccha papañcaṃ akatvā pariggaṇha raṭṭhaṃ, mā nāsayī’’ti vatvā sakaṭṭhānameva gato. Rājāpi tassa vacanaṃ sutvā saṃvegappatto punadivase rajjaṃ amacce paṭicchāpetvā purohitena saddhiṃ kālasseva pācīnadvārena nagarā nikkhamitvā <pb ed="P" n="5.0102" /> yojanamattaṃ gato. Tattheko gāmavāsī mahallako aṭavito kaṇṭakasākhaṃ āharitvā gehadvāraṃ parikkhipitvā pidahitvā puttadāraṃ ādāya araññaṃ pavisitvā sāyaṃ rājapurisesu pakkantesu attano gharaṃ āgacchanto gehadvāre pāde kaṇṭakena viddho ukkuṭikaṃ nisīditvā kaṇṭakaṃ nīharanto –</p>

<p rend="hangnum" n="16:343"><hi rend="paranum">16:343</hi><hi rend="dot">.</hi></p>

<p rend="gatha1"> ‘‘Evaṃ vedetu pañcālo, saṅgāme saramappito;</p>

<p rend="gathalast">Yathāhamajja vedemi, kaṇṭakena samappito’’ti. –</p>

<p rend="unindented">Imāya <pb ed="V" n="5.0097" /> gāthāya rājānaṃ akkosi. Taṃ panassa akkosanaṃ bodhisattānubhāvena ahosi. Bodhisattena adhiggahitova so akkosīti veditabbo. Tasmiṃ pana samaye rājā ca purohito ca aññātakavesena tassa santikeva aṭṭhaṃsu. Athassa vacanaṃ sutvā purohito itaraṃ gāthamāha –</p>

<p rend="hangnum" n="16:344"><hi rend="paranum">16:344</hi><hi rend="dot">.</hi></p>

<p rend="gatha1"> ‘‘Jiṇṇo dubbalacakkhūsi, na rūpaṃ sādhu passasi;</p>

<p rend="gathalast">Kiṃ tattha brahmadattassa, yaṃ taṃ maggeyya kaṇṭako’’ti.</p>

<p rend="bodytext">Tattha <pb ed="M" n="5.0107" /><hi rend="bold">maggeyyā</hi>ti vijjheyya. Idaṃ vuttaṃ hoti – yadi tvaṃ attano abyattatāya kaṇṭakena viddho, ko ettha rañño doso. Yena rājānaṃ akkosi, kiṃ te raññā kaṇṭako oloketvāva ācikkhitabboti.</p>

<p rend="bodytext">Taṃ sutvā mahallako tisso gāthā abhāsi –</p>

<p rend="hangnum" n="16:345"><hi rend="paranum">16:345</hi><hi rend="dot">.</hi></p>

<p rend="gatha1"> ‘‘Bahvettha brahmadattassa, sohaṃ maggasmi brāhmaṇa;</p>

<p rend="gathalast">Arakkhitā jānapadā, adhammabalinā hatā.</p>

<p rend="hangnum" n="16:346"><hi rend="paranum">16:346</hi><hi rend="dot">.</hi></p>

<p rend="gatha1"> ‘‘Rattiñhi corā khādanti, divā khādanti tuṇḍiyā;</p>

<p rend="gathalast">Raṭṭhasmiṃ kūṭarājassa, bahu adhammiko jano.</p>

<p rend="hangnum" n="16:347"><hi rend="paranum">16:347</hi><hi rend="dot">.</hi></p>

<p rend="gatha1"> ‘‘Etādise bhaye jāte, bhayaṭṭā tāta māṇavā;</p>

<p rend="gathalast">Nillenakāni kubbanti, vane āhatva kaṇṭaka’’nti.</p>

<p rend="bodytext">Tattha <hi rend="bold">bahvetthā</hi>ti, brāhmaṇa, sohaṃ sakaṇṭake magge patito sannisinno, bahu ettha brahmadattassa doso, tvaṃ ettakaṃ kālaṃ rañño dosena <pb ed="P" n="5.0103" /> mama sakaṇṭake magge vicaraṇabhāvaṃ na jānāsi. Tassa hi arakkhitā jānapadā…pe… kaṇṭakanti. Tattha <hi rend="bold">khādantī</hi>ti vilumpanti. <hi rend="bold">Tuṇḍiyā</hi>ti vadhabandhādīhi pīḷetvā adhammena balisādhakā. <hi rend="bold">Kūṭarājassā</hi>ti pāparañño. <hi rend="bold">Adhammiko</hi>ti paṭicchannakammanto. <hi rend="bold">Tātā</hi>ti purohitaṃ ālapati. <hi rend="bold">Māṇavā</hi>ti manussā. <hi rend="bold">Nillenakānī</hi>ti nilīyanaṭṭhānāni. <hi rend="bold">Vane āhatva kaṇṭaka</hi>nti kaṇṭakaṃ āharitvā dvārāni pidahitvā gharaṃ chaḍḍetvā puttadāraṃ ādāya vanaṃ pavisitvā tasmiṃ vane attano nilīyanaṭṭhānāni karonti <pb ed="V" n="5.0098" />. Atha vā vane yo kaṇṭako, taṃ āharitvā gharāni parikkhipanti. Iti rañño dosenevamhi kaṇṭakena viddho, mā evarūpassa rañño upatthambho hohīti.</p>

<p rend="bodytext">Taṃ sutvā rājā purohitaṃ āmantetvā, ‘‘ācariya, mahallako yuttaṃ bhaṇati, amhākameva doso, ehi nivattāma, dhammena rajjaṃ kāressāmā’’ti āha. Bodhisatto purohitassa sarīre adhimuccitvā purato gantvā ‘‘pariggaṇhissāma tāva, mahārājā’’ti āha. Te tamhā gāmā aññaṃ gāmaṃ gacchantā antarāmagge ekissā mahallikāya saddaṃ assosuṃ. Sā kirekā dalidditthī dve dhītaro vayappattā rakkhamānā <pb ed="M" n="5.0108" /> tāsaṃ araññaṃ gantuṃ na deti. Sayaṃ araññato dārūni ceva sākañca āharitvā dhītaro paṭijaggati. Sā taṃ divasaṃ ekaṃ gumbaṃ āruyha sākaṃ gaṇhantī pavaṭṭamānā bhūmiyaṃ patitvā rājānaṃ maraṇena akkosantī gāthamāha –</p>

<p rend="hangnum" n="16:348"><hi rend="paranum">16:348</hi><hi rend="dot">.</hi></p>

<p rend="gatha1"> ‘‘Kadāssu nāmayaṃ rājā, brahmadatto marissati;</p>

<p rend="gathalast">Yassa raṭṭhamhi jīyanti, appatikā kumārikā’’ti.</p>

<p rend="bodytext">Tattha <hi rend="bold">appatikā</hi>ti assāmikā. Sace hi tāsaṃ sāmikā assu, maṃ poseyyuṃ. Pāparañño pana rajje ahaṃ dukkhaṃ anubhomi, kadā nu kho esa marissatīti.</p>

<p rend="bodytext">Evaṃ bodhisattānubhāveneva sā akkosi. Atha naṃ purohito paṭisedhento gāthamāha –</p>

<p rend="hangnum" n="16:349"><hi rend="paranum">16:349</hi><hi rend="dot">.</hi></p>

<p rend="gatha1"> ‘‘Dubbhāsitañhi te jammi, anatthapadakovide;</p>

<p rend="gathalast">Kuhiṃ rājā kumārīnaṃ, bhattāraṃ pariyesatī’’ti.</p>

<p rend="bodytext">Taṃ <pb ed="P" n="5.0104" /> sutvā mahallikā dve gāthā abhāsi –</p>

<p rend="hangnum" n="16:350"><hi rend="paranum">16:350</hi><hi rend="dot">.</hi></p>

<p rend="gatha1"> ‘‘Na me dubbhāsitaṃ brahme, kovidatthapadā ahaṃ;</p>

<p rend="gathalast">Arakkhitā jānapadā, adhammabalinā hatā.</p>

<p rend="hangnum" n="16:351"><hi rend="paranum">16:351</hi><hi rend="dot">.</hi></p>

<p rend="gatha1"> ‘‘Rattiñhi corā khādanti, divā khādanti tuṇḍiyā;</p>

<p rend="gatha2">Raṭṭhasmiṃ kūṭarājassa, bahu adhammiko jano;</p>

<p rend="gathalast">Dujjīve dubbhare dāre, kuto bhattā kumāriyo’’ti.</p>

<p rend="bodytext">Tattha <pb ed="V" n="5.0099" /><hi rend="bold">kovidatthapadā</hi>ti ahaṃ atthapade kāraṇapade kovidā chekā, mā tvaṃ etaṃ pāparājānaṃ pasaṃsi. <hi rend="bold">Dujjīve</hi>ti dujjīve raṭṭhe dubbhare dāre jāte manussesu bhītatasitesu araññe vasantesu <hi rend="bold">kuto bhattā kumāriyo,</hi> kuto kumāriyo bhattāraṃ labhissantīti attho.</p>

<p rend="bodytext">Te tassā vacanaṃ sutvā ‘‘yuttaṃ sā kathetī’’ti tato paraṃ gacchantā ekassa kassakassa saddaṃ assosuṃ. Tassa kira kasantassa sāliyo <pb ed="M" n="5.0109" /> nāma balibaddo phālena pahaṭo sayi. So rājānaṃ akkosanto gāthamāha –</p>

<p rend="hangnum" n="16:352"><hi rend="paranum">16:352</hi><hi rend="dot">.</hi></p>

<p rend="gatha1"> ‘‘Evaṃ sayatu pañcālo, saṅgāme sattiyā hato;</p>

<p rend="gathalast">Yathāyaṃ kapaṇo seti, hato phālena sāliyo’’ti.</p>

<p rend="bodytext">Tattha <hi rend="bold">yathā</hi>ti yathā ayaṃ vedanāppatto sāliyabalibaddo seti, evaṃ sayatūti attho.</p>

<p rend="bodytext">Atha naṃ purohito paṭisedhento gāthamāha –</p>

<p rend="hangnum" n="16:353"><hi rend="paranum">16:353</hi><hi rend="dot">.</hi></p>

<p rend="gatha1"> ‘‘Adhammena tuvaṃ jamma, brahmadattassa kujjhasi;</p>

<p rend="gathalast">Yo tvaṃ sapasi rājānaṃ, aparajjhitvāna attano’’ti.</p>

<p rend="bodytext">Tattha <hi rend="bold">adhammenā</hi>ti akāraṇena asabhāvena.</p>

<p rend="bodytext">Taṃ sutvā so tisso gāthā abhāsi –</p>

<p rend="hangnum" n="16:354"><hi rend="paranum">16:354</hi><hi rend="dot">.</hi></p>

<p rend="gatha1"> ‘‘Dhammena brahmadattassa, ahaṃ kujjhāmi brāhmaṇa;</p>

<p rend="gathalast">Arakkhitā jānapadā adhammabalinā hatā.</p>

<p rend="hangnum" n="16:355"><hi rend="paranum">16:355</hi><hi rend="dot">.</hi></p>

<p rend="gatha1"> ‘‘Rattiñhi corā khādanti, divā khādanti tuṇḍiyā;</p>

<p rend="gathalast">Raṭṭhasmiṃ kūṭarājassa, bahu adhammiko jano.</p>

<p rend="hangnum" n="16:356"><hi rend="paranum">16:356</hi><hi rend="dot">.</hi></p>

<p rend="gatha1"> ‘‘Sā <pb ed="P" n="5.0105" /> nūna puna re pakkā, vikāle bhattamāhari;</p>

<p rend="gathalast">Bhattahāriṃ apekkhanto, hato phālena sāliyo’’ti.</p>

<p rend="bodytext">Tattha <pb ed="V" n="5.0100" /><hi rend="bold">dhammenā</hi>ti kāraṇeneva, akāraṇena akkosatīti saññaṃ mā kari. <hi rend="bold">Sā nūna puna re pakkā, vikāle bhattamāharī</hi>ti, brāhmaṇa, sā bhattahārikā itthī pātova mama bhattaṃ pacitvā āharantī adhammabalisādhakehi brahmadattassa dāsehi palibuddhā bhavissati, te parivisitvā puna mayhaṃ bhattaṃ pakkaṃ bhavissati, tena kāraṇena vikāle bhattaṃ āhari, ‘‘ajja vikāle bhattaṃ āharī’’ti cintetvā chātajjhatto ahaṃ taṃ bhattahāriṃ olokento goṇaṃ aṭṭhāne patodena vijjhiṃ, tenesa pādaṃ ukkhipitvā phālaṃ paharanto hato phālena sāliyo. Tasmā ‘‘esa mayā hato’’ti saññaṃ mā kari, pāparaññoyeva hato nāmesa, mā tassa vaṇṇaṃ bhaṇīti.</p>

<p rend="bodytext">Te <pb ed="M" n="5.0110" /> purato gantvā ekasmiṃ gāme vasiṃsu. Punadivase pātova ekā kūṭadhenu godohakaṃ pādena paharitvā saddhiṃ khīrena pavaṭṭesi. So brahmadattaṃ akkosanto gāthamāha –</p>

<p rend="hangnum" n="16:357"><hi rend="paranum">16:357</hi><hi rend="dot">.</hi></p>

<p rend="gatha1"> ‘‘Evaṃ haññatu pañcālo, saṅgāme asinā hato;</p>

<p rend="gathalast">Yathāhamajja pahato, khīrañca me pavaṭṭita’’nti.</p>

<p rend="bodytext">Taṃ sutvā purohito paṭisedhento gāthamāha –</p>

<p rend="hangnum" n="16:358"><hi rend="paranum">16:358</hi><hi rend="dot">.</hi></p>

<p rend="gatha1"> ‘‘Yaṃ pasu khīraṃ chaḍḍeti, pasupālaṃ vihiṃsati;</p>

<p rend="gathalast">Kiṃ tattha brahmadattassa, yaṃ no garahate bhava’’nti.</p>

<p rend="bodytext">Brāhmaṇena gāthāya vuttāya puna so tisso gāthā abhāsi –</p>

<p rend="hangnum" n="16:359"><hi rend="paranum">16:359</hi><hi rend="dot">.</hi></p>

<p rend="gatha1"> ‘‘Gārayho brahme pañcālo, brahmadattassa rājino;</p>

<p rend="gathalast">Arakkhitā jānapadā, adhammabalinā hatā.</p>

<p rend="hangnum" n="16:360"><hi rend="paranum">16:360</hi><hi rend="dot">.</hi></p>

<p rend="gatha1"> ‘‘Rattiñhi corā khādanti, divā khādanti tuṇḍiyā;</p>

<p rend="gathalast">Raṭṭhasmiṃ kūṭarājassa, bahu adhammiko jano.</p>

<p rend="hangnum" n="16:361"><hi rend="paranum">16:361</hi><hi rend="dot">.</hi></p>

<p rend="gatha1"> ‘‘Caṇḍā aṭanakā gāvī, yaṃ pure na duhāmase;</p>

<p rend="gathalast">Taṃ dāni ajja dohāma, khīrakāmehupaddutā’’ti.</p>

<p rend="bodytext">Tattha <pb ed="V" n="5.0101" /><hi rend="bold">caṇḍā</hi>ti pharusā. <hi rend="bold">Aṭanakā</hi>ti palāyanasīlā. <hi rend="bold">Khīrakāmehī</hi>ti adhammikarañño purisehi bahuṃ khīraṃ āharāpentehi upaddutā duhāma. Sace hi so dhammena rajjaṃ kāreyya, na no evarūpaṃ bhayaṃ āgaccheyyāti.</p>

<p rend="bodytext">Te <pb ed="P" n="5.0106" /> ‘‘so yuttaṃ kathetī’’ti tamhā gāmā nikkhamma mahāmaggaṃ āruyha nagarābhimukhā gamiṃsu. Ekasmiñca gāme balisādhakā asikosatthāya ekaṃ taruṇaṃ kabaravacchakaṃ māretvā cammaṃ gaṇhiṃsu. Vacchakamātā dhenu puttasokena tiṇaṃ na khādati pānīyaṃ na pivati, paridevamānā āhiṇḍati. Taṃ disvā gāmadārakā rājānaṃ akkosantā gāthamāhaṃsu –</p>

<p rend="hangnum" n="16:362"><hi rend="paranum">16:362</hi><hi rend="dot">.</hi></p>

<p rend="gatha1"> ‘‘Evaṃ kandatu pañcālo, viputto vippasukkhatu;</p>

<p rend="gathalast">Yathāyaṃ kapaṇā gāvī, viputtā paridhāvatī’’ti.</p>

<p rend="bodytext">Tattha <hi rend="bold">paridhāvatī</hi>ti paridevamāno dhāvati.</p>

<p rend="bodytext">Tato <pb ed="M" n="5.0111" /> purohito itaraṃ gāthamāha –</p>

<p rend="hangnum" n="16:363"><hi rend="paranum">16:363</hi><hi rend="dot">.</hi></p>

<p rend="gatha1"> ‘‘Yaṃ pasu pasupālassa, sambhameyya raveyya vā;</p>

<p rend="gathalast">Konīdha aparādhatthi, brahmadattassa rājino’’ti.</p>

<p rend="bodytext">Tattha <hi rend="bold">sambhameyya raveyya vā</hi>ti bhameyya vā viraveyya vā. Idaṃ vuttaṃ hoti – tātā, pasu nāma pasupālassa rakkhantasseva dhāvatipi viravatipi, tiṇampi na khādati pānīyampi na pivati, idha rañño ko nu aparādhoti.</p>

<p rend="bodytext">Tato gāmadārakā dve gāthā abhāsiṃsu –</p>

<p rend="hangnum" n="16:364"><hi rend="paranum">16:364</hi><hi rend="dot">.</hi></p>

<p rend="gatha1"> ‘‘Aparādho mahābrahme, brahmadattassa rājino;</p>

<p rend="gathalast">Arakkhitā jānapadā, adhammabalinā hatā.</p>

<p rend="hangnum" n="16:365"><hi rend="paranum">16:365</hi><hi rend="dot">.</hi></p>

<p rend="gatha1"> ‘‘Rattiñhi <pb ed="V" n="5.0102" /> corā khādanti, divā khādanti tuṇḍiyā;</p>

<p rend="gatha2">Raṭṭhasmiṃ kūṭarājassa, bahu adhammiko jano;</p>

<p rend="gathalast">Kathaṃ no asikosatthā, khīrapā haññate pajā’’ti.</p>

<p rend="bodytext">Tattha <hi rend="bold">mahābrahme</hi>ti mahābrāhmaṇa. <hi rend="bold">Rājino</hi>ti rañño. <hi rend="bold">Kathaṃ no</hi>ti kathaṃ nu kena nāma kāraṇena. <hi rend="bold">Khīrapā haññate pajā</hi>ti pāparājassa sevakehi khīrapako vacchako haññati, idāni sā dhenu puttasokena paridevati, sopi rājā ayaṃ dhenu viya paridevatūti rājānaṃ akkosiṃsuyeva.</p>

<p rend="bodytext">Te ‘‘sādhu vo kāraṇaṃ vadathā’’ti vatvā pakkamiṃsu. Athantarāmagge ekissā sukkhapokkharaṇiyā kākā tuṇḍehi vijjhitvā maṇḍūke khādanti. Bodhisatto tesu taṃ ṭhānaṃ sampattesu attano ānubhāvena maṇḍūkena –</p>

<p rend="hangnum" n="16:366"><hi rend="paranum">16:366</hi><hi rend="dot">.</hi></p>

<p rend="gatha1"> ‘‘Evaṃ <pb ed="P" n="5.0107" /> khajjatu pañcālo, hato yuddhe saputtako;</p>

<p rend="gathalast">Yathāhamajja khajjāmi, gāmikehi araññajo’’ti. –</p>

<p rend="bodytext">Rājānaṃ akkosāpesi.</p>

<p rend="bodytext">Tattha <hi rend="bold">gāmikehī</hi>ti gāmavāsīhi.</p>

<p rend="bodytext">Taṃ <pb ed="M" n="5.0112" /> sutvā purohito maṇḍūkena saddhiṃ sallapanto gāthamāha –</p>

<p rend="hangnum" n="16:367"><hi rend="paranum">16:367</hi><hi rend="dot">.</hi></p>

<p rend="gatha1"> ‘‘Na sabbabhūtesu vidhenti rakkhaṃ, rājāno maṇḍūka manussaloke;</p>

<p rend="gathalast">Nettāvatā rājā adhammacārī, yaṃ tādisaṃ jīvamadeyyu dhaṅkā’’ti.</p>

<p rend="bodytext">Tattha <hi rend="bold">jīva</hi>nti jīvantaṃ. <hi rend="bold">Adeyyu</hi>nti khādeyyuṃ. <hi rend="bold">Dhaṅkā</hi>ti kākā. Ettāvatā rājā adhammiko nāma na hoti, kiṃ sakkā araññaṃ pavisitvā raññā taṃ rakkhantena caritunti.</p>

<p rend="bodytext">Taṃ sutvā maṇḍūko dve gāthā abhāsi –</p>

<p rend="hangnum" n="16:368"><hi rend="paranum">16:368</hi><hi rend="dot">.</hi></p>

<p rend="gatha1"> ‘‘Adhammarūpo <pb ed="V" n="5.0103" /> vata brahmacārī, anuppiyaṃ bhāsasi khattiyassa;</p>

<p rend="gathalast">Viluppamānāya puthuppajāya, pūjesi rājaṃ paramappamādaṃ.</p>

<p rend="hangnum" n="16:369"><hi rend="paranum">16:369</hi><hi rend="dot">.</hi></p>

<p rend="gatha1"> ‘‘Sace idaṃ brahme surajjakaṃ siyā, phītaṃ raṭṭhaṃ muditaṃ vippasannaṃ;</p>

<p rend="gathalast">Bhutvā baliṃ aggapiṇḍañca kākā, na mādisaṃ jīvamadeyyu dhaṅkā’’ti.</p>

<p rend="bodytext">Tattha <hi rend="bold">brahmacārī</hi>ti purohitaṃ garahanto āha. <hi rend="bold">Khattiyassā</hi>ti evarūpassa pāparañño. <hi rend="bold">Viluppamānāyā</hi>ti vilumpamānāya, ayameva vā pāṭho. <hi rend="bold">Puthuppajāyā</hi>ti vipulāya pajāya vināsiyamānāya. <hi rend="bold">Pūjesī</hi>ti pasaṃsi. <hi rend="bold">Surajjaka</hi>nti chandādivasena agantvā dasa rājadhamme akopentena appamattena raññā rakkhiyamānaṃ sace idaṃ surajjakaṃ bhaveyya. <hi rend="bold">Phīta</hi>nti devesu sammādhāraṃ anuppavecchantesu sampannasassaṃ. <hi rend="bold">Na mādisa</hi>nti evaṃ sante mādisaṃ jīvamānaññeva kākā na khādeyyuṃ.</p>

<p rend="gathalast">Evaṃ chasupi ṭhānesu akkosanaṃ bodhisattasseva ānubhāvena ahosi;</p>

<p rend="bodytext">Taṃ <pb ed="P" n="5.0108" /> sutvā rājā ca purohito ca ‘‘araññavāsiṃ tiracchānagataṃ maṇḍūkaṃ upādāya sabbe amheyeva akkosantī’’ti vatvā tato nagaraṃ <pb ed="M" n="5.0113" /> gantvā dhammena rajjaṃ kāretvā mahāsattassovāde ṭhitā dānādīni puññāni kariṃsu.</p>

<p rend="bodytext">Satthā kosalarañño imaṃ dhammadesanaṃ āharitvā, ‘‘mahārāja, raññā nāma agatigamanaṃ pahāya dhammena rajjaṃ kāretabba’’nti vatvā jātakaṃ samodhānesi ‘‘tadā gandhatindukadevatā ahameva ahosi’’nti.</p>

<p rend="centre">Gandhatindukajātakavaṇṇanā dasamā.</p>

<p rend="bodytext">Jātakuddānaṃ</p>

<p rend="gatha1">Kiṃchanda kumbha jayaddisa chaddanta, atha paṇḍitasambhava sirakapi;</p>

<p rend="gathalast">Dakarakkhasa paṇḍaranāgavaro, atha sambula tindukadevasutoti.</p>

<p rend="centre">Tiṃsanipātavaṇṇanā niṭṭhitā.</p>

<p rend="chapter">17. Cattālīsanipāto</p>

<p rend="title">(521) 1. Tesakuṇajātakavaṇṇanā</p>

<p rend="bodytext"><hi rend="bold">Vessantaraṃ</hi><pb ed="V" n="5.0104" /><pb ed="P" n="5.0109" /><pb ed="M" n="5.0114" /><hi rend="bold">taṃ pucchāmī</hi>ti idaṃ satthā jetavane viharanto kosalarañño ovādavasena kathesi. Tañhi rājānaṃ dhammassavanatthāya āgataṃ satthā āmantetvā ‘‘mahārāja, raññā nāma dhammena rajjaṃ kāretabbaṃ, yasmiñhi samaye rājāno adhammikā honti, rājayuttāpi tasmiṃ samaye adhammikā hontī’’ti catukkanipāte (a. ni. 4.70) āgatasuttanayena ovaditvā agatigamane agatiagamane ca ādīnavañca ānisaṃsañca kathetvā ‘‘supinakūpamā kāmā’’tiādinā nayena kāmesu ādīnavaṃ vitthāretvā, ‘‘mahārāja, imesañhi sattānaṃ –</p>

<p rend="gatha1">‘Maccunā saṅgaro natthi, lañjaggāho na vijjati;</p>

<p rend="gathalast">Yuddhaṃ natthi jayo natthi, sabbe maccuparāyaṇā’.</p>

<p rend="bodytext">Tesaṃ paralokaṃ gacchantānaṃ ṭhapetvā attanā kataṃ kalyāṇakammaṃ aññā patiṭṭhā nāma natthi. Evaṃ ittarapaccupaṭṭhānaṃ avassaṃ pahātabbaṃ, na yasaṃ nissāya pamādaṃ kātuṃ vaṭṭati, appamatteneva hutvā dhammena rajjaṃ kāretuṃ vaṭṭati. Porāṇakarājāno anuppannepi buddhe paṇḍitānaṃ ovāde ṭhatvā dhammena rajjaṃ kāretvā devanagaraṃ pūrayamānā gamiṃsū’’ti vatvā tena yācito atītaṃ āhari.</p>

<p rend="bodytext">Atīte bārāṇasiyaṃ brahmadatto rajjaṃ kārento aputtako ahosi, patthentopi puttaṃ vā dhītaraṃ vā na labhi. So ekadivasaṃ mahantena parivārena uyyānaṃ gantvā divasabhāgaṃ uyyāne kīḷitvā maṅgalasālarukkhamūle <pb ed="P" n="5.0110" /> sayanaṃ attharāpetvā thokaṃ niddāyitvā pabuddho sālarukkhaṃ oloketvā tattha sakuṇakulāvakaṃ passi, saha dassanenevassa sineho uppajji. So ekaṃ purisaṃ pakkosāpetvā ‘‘imaṃ rukkhaṃ abhiruhitvā etasmiṃ kulāvake kassaci atthitaṃ vā natthitaṃ vā jānāhī’’ti āha. So ‘‘sādhu, devā’’ti vatvā abhiruhitvā tattha <pb ed="M" n="5.0115" /> tīṇi aṇḍakāni <pb ed="V" n="5.0105" /> disvā rañño ārocesi. Rājā ‘‘tena hi etesaṃ upari nāsavātaṃ mā vissajjesī’’ti vatvā ‘‘caṅkoṭake kappāsapicuṃ attharitvā tattheva tāni aṇḍakāni ṭhapetvā saṇikaṃ otarāhī’’ti otārāpetvā caṅkoṭakaṃ hatthena gahetvā ‘‘katarasakuṇaṇḍakāni nāmetānī’’ti amacce pucchi. Te ‘‘mayaṃ na jānāma, nesādā jānissantī’’ti vadiṃsu. Rājā nesāde pakkosāpetvā pucchi. Nesādā, ‘‘mahārāja, tesu ekaṃ ulūkaaṇḍaṃ, ekaṃ sālikāaṇḍaṃ, ekaṃ suvakaaṇḍa’’nti kathayiṃsu. Kiṃ pana ekasmiṃ kulāvake tiṇṇaṃ sakuṇikānaṃ aṇḍāni hontīti. Āma, deva, paripanthe asati sunikkhittāni na nassantīti. Rājā tussitvā ‘‘ime mama puttā bhavissantī’’ti tāni tīṇi aṇḍāni tayo amacce paṭicchāpetvā ‘‘ime mayhaṃ puttā bhavissanti, tumhe sādhukaṃ paṭijaggitvā aṇḍakosato nikkhantakāle mamāroceyyāthā’’ti āha. Te tāni sādhukaṃ rakkhiṃsu.</p>

<p rend="bodytext">Tesu paṭhamaṃ ulūkaaṇḍaṃ bhijji. Amacco ekaṃ nesādaṃ pakkosāpetvā ‘‘tvaṃ itthibhāvaṃ vā purisabhāvaṃ vā jānāhī’’ti vatvā tena taṃ vīmaṃsitvā ‘‘puriso’’ti vutte rājānaṃ upasaṅkamitvā ‘‘putto te, deva, jāto’’ti āha. Rājā tuṭṭho tassa bahuṃ dhanaṃ datvā ‘‘puttakaṃ me sādhukaṃ paṭijagga, ‘vessantaro’ti cassa nāmaṃ karohī’’ti vatvā uyyojesi. So tathā akāsi. Tato katipāhaccayena sālikāaṇḍaṃ bhijji. Sopi amacco taṃ nesādena vīmaṃsāpetvā ‘‘itthī’’ti sutvā rañño santikaṃ gantvā ‘‘dhītā te, deva, jātā’’ti āha. Rājā tuṭṭho tassapi bahuṃ dhanaṃ datvā ‘‘dhītaraṃ <pb ed="P" n="5.0111" /> me sādhukaṃ paṭijagga, ‘kuṇḍalinī’ti cassā nāmaṃ karohī’’ti vatvā uyyojesi. Sopi tathā akāsi. Puna katipāhaccayena suvakaaṇḍaṃ bhijji. Sopi amacco nesādena taṃ vīmaṃsitvā ‘‘puriso’’ti vutte rañño santikaṃ gantvā ‘‘putto te, deva, jāto’’ti āha. Rājā tuṭṭho tassapi bahuṃ dhanaṃ datvā ‘‘puttassa me mahantena parivārena maṅgalaṃ katvā ‘jambuko’tissa nāmaṃ karohī’’ti vatvā uyyojesi. Sopi tathā akāsi. Te tayopi sakuṇā tiṇṇaṃ amaccānaṃ gehesu rājakumāraparihāreneva vaḍḍhanti. Rājā ‘‘mama putto, mama dhītā’’ti voharati. Athassa amaccā aññamaññaṃ avahasanti ‘‘passatha, bho, rañño <pb ed="M" n="5.0116" /> kiriyaṃ, tiracchānagatepi ‘putto me, dhītā me’ti vadanto vicaratī’’ti.</p>

<p rend="bodytext">Taṃ sutvā rājā cintesi – ‘‘ime amaccā etesaṃ mama puttānaṃ paññāsampadaṃ na jānanti, pākaṭaṃ nesaṃ karissāmī’’ti. Athekaṃ amaccaṃ vessantarassa santikaṃ pesesi – ‘‘tumhākaṃ pitā pañhaṃ pucchitukāmo, kadā kira āgantvā pucchatū’’ti. So amacco gantvā vessantaraṃ <pb ed="V" n="5.0106" /> vanditvā taṃ sāsanaṃ ārocesi. Taṃ sutvā vessantaro attano paṭijaggakaṃ amaccaṃ pakkositvā ‘‘mayhaṃ kira pitā maṃ pañhaṃ pucchitukāmo, tassa idhāgatassa sakkāraṃ kātuṃ vaṭṭati, kadā āgacchatū’’ti pucchi. Amacco ‘‘ito sattame divase tava pitā āgacchatū’’ti āha. Taṃ sutvā vessantaro ‘‘pitā me ito sattame divase āgacchatū’’ti vatvā uyyojesi. So āgantvā rañño ācikkhi. Rājā sattame divase nagare bheriṃ carāpetvā puttassa nivesanaṃ agamāsi. Vessantaro rañño mahantaṃ sakkāraṃ kāresi, antamaso dāsakammakārānampi sakkāraṃ kāresi. Rājā vessantarasakuṇassa gehe bhuñjitvā mahantaṃ yasaṃ anubhavitvā sakaṃ nivesanaṃ āgantvā rājaṅgaṇe mahantaṃ maṇḍapaṃ kārāpetvā nagare bheriṃ carāpetvā alaṅkatamaṇḍapamajjhe mahājanaparivāro nisīditvā ‘‘vessantaraṃ <pb ed="P" n="5.0112" /> ānetū’’ti amaccassa santikaṃ pesesi. Amacco vessantaraṃ suvaṇṇapīṭhe nisīdāpetvā ānesi. Vessantarasakuṇo pitu aṅke nisīditvā pitarā saha kīḷitvā gantvā tattheva suvaṇṇapīṭhe nisīdi. Atha naṃ rājā mahājanamajjhe rājadhammaṃ pucchanto paṭhamaṃ gāthamāha –</p>

<p rend="hangnum" n="17:1"><hi rend="paranum">17:1</hi><hi rend="dot">.</hi></p>

<p rend="gatha1"> ‘‘Vessantaraṃ taṃ pucchāmi, sakuṇa bhaddamatthu te;</p>

<p rend="gathalast">Rajjaṃ kāretukāmena, kiṃ su kiccaṃ kataṃ vara’’nti.</p>

<p rend="bodytext">Tattha <hi rend="bold">sakuṇā</hi>ti taṃ ālapati. <hi rend="bold">Kiṃ sū</hi>ti kataraṃ kiccaṃ kataṃ varaṃ uttamaṃ hoti, kathehi me, tāta, sakalaṃ rājadhammanti evaṃ kira taṃ so pucchi.</p>

<p rend="bodytext">Taṃ sutvā vessantaro pañhaṃ akathetvāva rājānaṃ tāva pamādena codento dutiyaṃ gāthamāha –</p>

<p rend="hangnum" n="17:2"><hi rend="paranum">17:2</hi><hi rend="dot">.</hi></p>

<p rend="gatha1"> ‘‘Cirassaṃ vata maṃ tāto, kaṃso bārāṇasiggaho;</p>

<p rend="gathalast">Pamatto appamattaṃ maṃ, pitā puttaṃ acodayī’’ti.</p>

<p rend="bodytext">Tattha <pb ed="M" n="5.0117" /><hi rend="bold">tāto</hi>ti pitā. <hi rend="bold">Kaṃso</hi>ti idaṃ tassa nāmaṃ. <hi rend="bold">Bārāṇasiggaho</hi>ti catūhi saṅgahavatthūhi bārāṇasiṃ saṅgahetvā vattanto. <hi rend="bold">Pamatto</hi>ti evarūpānaṃ paṇḍitānaṃ santike vasanto pañhassa apucchanena pamatto. <hi rend="bold">Appamattaṃ ma</hi>nti sīlādiguṇayogena maṃ appamattaṃ. <hi rend="bold">Pitā</hi>ti posakapitā. <hi rend="bold">Acodayī</hi>ti amaccehi ‘‘tiracchānagate putte katvā voharatī’’ti avahasiyamāno pamādaṃ āpajjitvā cirassaṃ ajja codesi, pañhaṃ pucchīti vadati.</p>

<p rend="bodytext">Evaṃ <pb ed="V" n="5.0107" /> so imāya gāthāya codetvā ‘‘mahārāja, raññā nāma tīsu dhammesu ṭhatvā dhammena rajjaṃ kāretabba’’nti vatvā rājadhammaṃ kathento imā gāthāyo āha –</p>

<p rend="hangnum" n="17:3"><hi rend="paranum">17:3</hi><hi rend="dot">.</hi></p>

<p rend="gatha1"> ‘‘Paṭhameneva vitathaṃ, kodhaṃ hāsaṃ nivāraye;</p>

<p rend="gathalast">Tato kiccāni kāreyya, taṃ vataṃ āhu khattiya.</p>

<p rend="hangnum" n="17:4"><hi rend="paranum">17:4</hi><hi rend="dot">.</hi></p>

<p rend="gatha1"> ‘‘Yaṃ tvaṃ tāta tapokammaṃ, pubbe katamasaṃsayaṃ;</p>

<p rend="gathalast">Ratto duṭṭho ca yaṃ kayirā, na taṃ kayirā tato puna.</p>

<p rend="hangnum" n="17:5"><hi rend="paranum">17:5</hi><hi rend="dot">.</hi></p>

<p rend="gatha1"> ‘‘Khattiyassa pamattassa, raṭṭhasmiṃ raṭṭhavaḍḍhana;</p>

<p rend="gathalast">Sabbe bhogā vinassanti, rañño taṃ vuccate aghaṃ.</p>

<p rend="hangnum" n="17:6"><hi rend="paranum">17:6</hi><hi rend="dot">.</hi></p>

<p rend="gatha1"> ‘‘Sirī tāta alakkhī ca, pucchitā etadabravuṃ;</p>

<p rend="gathalast">Uṭṭhānavīriye pose, ramāhaṃ anusūyake.</p>

<p rend="hangnum" n="17:7"><hi rend="paranum">17:7</hi><hi rend="dot">.</hi></p>

<p rend="gatha1"> ‘‘Usūyake <pb ed="P" n="5.0113" /> duhadaye, purise kammadussake;</p>

<p rend="gathalast">Kāḷakaṇṇī mahārāja, ramati cakkabhañjanī.</p>

<p rend="hangnum" n="17:8"><hi rend="paranum">17:8</hi><hi rend="dot">.</hi></p>

<p rend="gatha1"> ‘‘So tvaṃ sabbe suhadayo, sabbesaṃ rakkhito bhava;</p>

<p rend="gathalast">Alakkhiṃ nuda mahārāja, lakkhyā bhava nivesanaṃ.</p>

<p rend="hangnum" n="17:9"><hi rend="paranum">17:9</hi><hi rend="dot">.</hi></p>

<p rend="gatha1"> ‘‘Sa lakkhīdhitisampanno, puriso hi mahaggato;</p>

<p rend="gathalast">Amittānaṃ kāsipati, mūlaṃ aggañca chindati.</p>

<p rend="hangnum" n="17:10"><hi rend="paranum">17:10</hi><hi rend="dot">.</hi></p>

<p rend="gatha1"> ‘‘Sakkopi hi bhūtapati, uṭṭhāne nappamajjati;</p>

<p rend="gathalast">Sa kalyāṇe dhitiṃ katvā, uṭṭhāne kurute mano.</p>

<p rend="hangnum" n="17:11"><hi rend="paranum">17:11</hi><hi rend="dot">.</hi></p>

<p rend="gatha1"> ‘‘Gandhabbā <pb ed="M" n="5.0118" /> pitaro devā, sājīvā honti tādino;</p>

<p rend="gathalast">Uṭṭhāhato appamajjato, anutiṭṭhanti devatā.</p>

<p rend="hangnum" n="17:12"><hi rend="paranum">17:12</hi><hi rend="dot">.</hi></p>

<p rend="gatha1"> ‘‘So <pb ed="V" n="5.0108" /> appamatto akkuddho, tāta kiccāni kāraya;</p>

<p rend="gathalast">Vāyamassu ca kiccesu, nālaso vindate sukhaṃ.</p>

<p rend="hangnum" n="17:13"><hi rend="paranum">17:13</hi><hi rend="dot">.</hi></p>

<p rend="gatha1"> ‘‘Tattheva te vattapadā, esāva anusāsanī;</p>

<p rend="gathalast">Alaṃ mitte sukhāpetuṃ, amittānaṃ dukhāya cā’’ti.</p>

<p rend="bodytext">Tattha <hi rend="bold">paṭhameneva vitatha</hi>nti, tāta, rājā nāma āditova musāvādaṃ nivāraye. Musāvādino hi rañño raṭṭhaṃ nirojaṃ hoti, pathaviyā ojā kammakaraṇaṭṭhānato sattaratanamattaṃ heṭṭhā bhassati, tato āhāre vā telamadhuphāṇitādīsu vā osadhesu ojā na hoti. Nirojāhārabhojanā manussā bahvābādhā honti, raṭṭhe thalajalapathesu āyo nuppajjati, tasmiṃ anuppajjante rājāno duggatā honti. Te sevake saṅgaṇhituṃ na sakkonti, asaṅgahitā sevakā rājānaṃ garucittena na olokenti. Evaṃ, tāta, musāvādo nāmesa nirojo, na so jīvitahetupi kātabbo, saccaṃ pana sādutaraṃ rasānanti tadeva paṭiggahetabbaṃ. Apica musāvādo nāma guṇaparidhaṃsako vipattipariyosāno, dutiyacittavāre avīciparāyaṇaṃ karoti. Imasmiṃ panatthe ‘‘dhammo have hato hantī’’ti <hi rend="bold">cetiyajātakaṃ</hi> (jā. 1.8.45 ādayo) kathetabbaṃ.</p>

<p rend="bodytext"><hi rend="bold">Kodha</hi>nti, tāta, rājā nāma paṭhamameva kujjhanalakkhaṇaṃ kodhampi nivāreyya. Tāta, aññesañhi kodho khippaṃ matthakaṃ na pāpuṇāti, rājūnaṃ pāpuṇāti. Rājāno nāma vācāvudhā kujjhitvā olokitamattenāpi paraṃ vināsenti, tasmā raññā aññehi manussehi atirekataraṃ nikkodhena bhavitabbaṃ, khantimettānuddayāsampannena attano piyaputtaṃ viya lokaṃ volokentena bhavitabbaṃ. Tāta, atikodhano nāma rājā uppannaṃ yasaṃ rakkhituṃ na sakkoti. Imassa panatthassa dīpanatthaṃ <hi rend="bold">khantivādijātaka-</hi> (jā. 1.4.49 ādayo) <hi rend="bold">cūḷadhammapālajātakāni</hi> (jā. 1.5.44 ādayo) kathetabbāni. Cūḷadhammapālajātakasmiñhi mahāpatāpano nāma rājā puttaṃ ghātetvā <pb ed="P" n="5.0114" /> puttasokena hadayena phalitena matāya deviyā sayampi deviṃ anusocanto <pb ed="M" n="5.0119" /> hadayena phaliteneva mari. Atha te tayopi ekaāḷāhaneva jhāpesuṃ. Tasmā raññā paṭhamameva musāvādaṃ vajjetvā dutiyaṃ kodho vajjetabbo.</p>

<p rend="bodytext"><hi rend="bold">Hāsa</hi>nti hassaṃ, ayameva vā pāṭho. Tesu tesu kiccesu uppilāvitacittatāya keḷisīlataṃ parihāsaṃ nivāreyya. Tāta, raññā nāma keḷisīlena na bhavitabbaṃ, aparapattiyena hutvā sabbāni kiccāni attapaccakkheneva kātabbāni. Uppilāvitacitto hi rājā atuletvā <pb ed="V" n="5.0109" /> kammāni karonto laddhaṃ yasaṃ vināseti. Imasmiṃ panatthe <hi rend="bold">sarabhaṅgajātake</hi> (jā. 2.17.50 ādayo) purohitassa vacanaṃ gahetvā daṇḍakirañño kisavacche aparajjhitvā saha raṭṭhena ucchijjitvā kukkuḷaniraye nibbattabhāvo ca <hi rend="bold">mātaṅgajātake</hi> (jā. 1.15.1 ādayo) majjharañño brāhmaṇānaṃ kathaṃ gahetvā mātaṅgatāpase aparajjhitvā saha raṭṭhena ucchijjitvā niraye nibbattabhāvo ca <hi rend="bold">ghaṭapaṇḍitajātake</hi> (jā. 1.10.165 ādayo) dasabhātikarājadārakānaṃ mohamūḷhānaṃ vacanaṃ gahetvā kaṇhadīpāyane aparajjhitvā vāsudevakulassa nāsitabhāvo ca kathetabbo.</p>

<p rend="bodytext"><hi rend="bold">Tato kiccāni kāreyyā</hi>ti evaṃ, tāta, paṭhamaṃ musāvādaṃ dutiyaṃ kodhaṃ tatiyaṃ adhammahāsaṃ vajjetvā tato pacchā rājā raṭṭhavāsīnaṃ kattabbakiccāni kāreyya. <hi rend="bold">Taṃ vataṃ āhu khattiyā</hi>ti, khattiyamahārāja, yaṃ mayā vuttaṃ, etaṃ rañño vatasamādānanti porāṇakapaṇḍitā kathayiṃsu.</p>

<p rend="bodytext"><hi rend="bold">Na taṃ kayirā</hi>ti yaṃ tayā rāgādivasena pacchā tāpakaraṃ kammaṃ kataṃ hoti, tato pubbe katato puna tādisaṃ kammaṃ na kayirā, mā kareyyāsi, tātāti. <hi rend="bold">Vuccate</hi>ti taṃ rañño aghanti vuccati, evaṃ porāṇakapaṇḍitā kathayiṃsu. <hi rend="bold">Sirī</hi>ti idaṃ vessantarasakuṇo pubbe bārāṇasiyaṃ pavattitakāraṇaṃ āharitvā dassento āha. Tattha <hi rend="bold">abravu</hi>nti suciparivāraseṭṭhinā pucchitā kathayiṃsu. <hi rend="bold">Uṭṭhānavīriye</hi>ti yo poso uṭṭhāne vīriye ca patiṭṭhito, na ca paresaṃ sampattiṃ disvā usūyati, tasmiṃ ahaṃ abhiramāmīti āha. Evaṃ tāva tāta sirī kathesi. <hi rend="bold">Usūyake</hi>ti alakkhī pana, tāta, pucchitā ahaṃ parasampattiusūyake <hi rend="bold">duhadaye</hi> ducitte kalyāṇakammadūsake yo kalyāṇakammaṃ dussanto <pb ed="M" n="5.0120" /> appiyāyanto aṭṭīyanto na karoti, tasmiṃ abhiramāmīti āha. Evaṃ sā kāḷakaṇṇī, mahārāja, ramati patirūpadesavāsādino kusalacakkassa bhañjanī.</p>

<p rend="bodytext"><hi rend="bold">Suhadayo</hi>ti sundaracitto hitacittako. <hi rend="bold">Nudā</hi>ti nīhara. <hi rend="bold">Nivesana</hi>nti lakkhiyā pana nivesanaṃ bhava patiṭṭhā hohi. <hi rend="bold">Sa lakkhīdhitisampanno</hi>ti, mahārāja, kāsipati so puriso paññāya ceva vīriyena ca sampanno. <hi rend="bold">Mahaggato</hi>ti mahajjhāsayo corānaṃ paccayabhūte gaṇhanto amittānaṃ mūlaṃ core gaṇhanto amittānaṃ aggaṃ chindatīti vadati. <hi rend="bold">Sakko</hi>ti <pb ed="P" n="5.0115" /> indo. <hi rend="bold">Bhūtapatī</hi>ti rājānaṃ ālapati. <hi rend="bold">Uṭṭhāne</hi>ti uṭṭhānavīriye. <hi rend="bold">Nappamajjatī</hi>ti na pamajjati, sabbakiccāni karoti. <hi rend="bold">Sa kalyāṇe</hi>ti so devarājā uṭṭhānavīriye manaṃ karonto pāpakammaṃ akatvā <pb ed="V" n="5.0110" /> kalyāṇe puññakammasmiññeva dhitiṃ katvā appamatto uṭṭhāne manaṃ karoti, tassa pana kalyāṇakamme vīriyakaraṇabhāvadassanatthaṃ sarabhaṅgajātake dvīsu devalokesu devatāhi saddhiṃ kapiṭṭhārāmaṃ āgantvā pañhaṃ pucchitvā dhammassa sutabhāvo, mahākaṇhajātake (jā. 1.12.61 ādayo) attano ānubhāvena janaṃ tāsetvā osakkantassa sāsanassa pavattitabhāvo cāti evamādīni vatthūni kathetabbāni.</p>

<p rend="bodytext"><hi rend="bold">Gandhabbā</hi>ti cātumahārājikānaṃ heṭṭhā catuyonikā devā, catuyonikattāyeva kira te gandhabbā nāma jātā. <hi rend="bold">Pitaro</hi>ti brahmāno. <hi rend="bold">Devā</hi>ti upapattidevavasena cha kāmāvacaradevā. <hi rend="bold">Tādino</hi>ti tathāvidhassa kusalābhiratassa rañño. <hi rend="bold">Sājīvā hontī</hi>ti samānajīvikā upajīvitabbā. Tādisā hi rājāno dānādīni puññāni karontā devatānaṃ pattiṃ denti, tā taṃ pattiṃ anumoditvā sampaṭicchitvā dibbayasena vaḍḍhanti. <hi rend="bold">Anutiṭṭhantī</hi>ti tādisassa rañño vīriyaṃ karontassa appamādaṃ āpajjantassa devatā anutiṭṭhanti anugacchanti, dhammikaṃ rakkhaṃ saṃvidahantīti attho.</p>

<p rend="bodytext"><hi rend="bold">So</hi>ti so tvaṃ. <hi rend="bold">Vāyamassū</hi>ti tāni raṭṭhakiccāni karonto tulanavasena tīraṇavasena paccakkhakammavasena tesu tesu kiccesu vīriyaṃ karassu. <hi rend="bold">Tattheva te vattapadā</hi>ti, tāta, yaṃ maṃ tvaṃ kiṃsu kiccaṃ kataṃ varanti <pb ed="M" n="5.0121" /> pucchi, tattha tava pañheyeva ete mayā ‘‘paṭhameneva vitatha’’ntiādayo vuttā, ete vattapadā vattakoṭṭhāsā, evaṃ tattha vattassu. <hi rend="bold">Esā</hi>ti yā te mayā kathitā, esāva tava anusāsanī. <hi rend="bold">Ala</hi>nti evaṃ vattamāno hi rājā attano mitte sukhāpetuṃ, amittānañca dukkhāya alaṃ pariyatto samatthoti.</p>

<p rend="bodytext">Evaṃ vessantarasakuṇena ekāya gāthāya rañño pamādaṃ codetvā ekādasahi gāthāhi dhamme kathite ‘‘buddhalīḷāya pañho kathito’’ti mahājano acchariyabbhutacittajāto sādhukārasatāni pavattesi. Rājā somanassappatto amacce āmantetvā pucchi – ‘‘bhonto! Amaccā mama puttena vessantarena evaṃ kathentena kena kattabbaṃ kiccaṃ kata’’nti. Mahāsenaguttena, devāti. ‘‘Tena hissa mahāsenaguttaṭṭhānaṃ dammī’’ti vessantaraṃ ṭhānantare ṭhapesi. So tato paṭṭhāya mahāsenaguttaṭṭhāne ṭhito pitu kammaṃ akāsīti.</p>

<p rend="centre">Vessantarapañho niṭṭhito.</p>

<p rend="bodytext">Puna <pb ed="V" n="5.0111" /><pb ed="P" n="5.0116" /> rājā katipāhaccayena purimanayeneva kuṇḍaliniyā santikaṃ dūtaṃ pesetvā sattame divase tattha gantvā paccāgantvā tattheva maṇḍapamajjhe nisīditvā kuṇḍaliniṃ āharāpetvā suvaṇṇapīṭhe nisinnaṃ rājadhammaṃ pucchanto gāthamāha –</p>

<p rend="hangnum" n="17:14"><hi rend="paranum">17:14</hi><hi rend="dot">.</hi></p>

<p rend="gatha1"> ‘‘Sakkhisi tvaṃ kuṇḍalini, maññasi khattabandhuni;</p>

<p rend="gathalast">Rajjaṃ kāretukāmena, kiṃ su kiccaṃ kataṃ vara’’nti.</p>

<p rend="bodytext">Tattha <hi rend="bold">sakkhisī</hi>ti mayā puṭṭhapañhaṃ kathetuṃ sakkhissasīti pucchati. <hi rend="bold">Kuṇḍalinī</hi>ti tassā saliṅgato āgatanāmenālapati. Tassā kira dvīsu kaṇṇapiṭṭhesu kuṇḍalasaṇṭhānā dve lekhā ahesuṃ, tenassā ‘‘kuṇḍalinī’’ti nāmaṃ kāresi. <hi rend="bold">Maññasī</hi>ti jānissasi mayā puṭṭhapañhassa atthanti. <hi rend="bold">Khattabandhunī</hi>ti khattassa mahāsenaguttassa bhaginibhāvena naṃ evaṃ ālapati. Kasmā panesa vessantarasakuṇaṃ evaṃ apucchitvā imameva pucchatīti? Itthibhāvena. Itthiyo hi parittapaññā, tasmā ‘‘sace sakkoti, pucchissāmi, no ce, na pucchissāmī’’ti vīmaṃsanavasena evaṃ pucchitvā taññeva pañhaṃ pucchi.</p>

<p rend="bodytext">Sā <pb ed="M" n="5.0122" /> evaṃ raññā rājadhamme pucchite, ‘‘tāta, tvaṃ maṃ ‘itthikā nāma kiṃ kathessatī’ti vīmaṃsasi maññe, sakalaṃ te rājadhammaṃ dvīsuyeva padesu pakkhipitvā kathessāmī’’ti vatvā āha –</p>

<p rend="hangnum" n="17:15"><hi rend="paranum">17:15</hi><hi rend="dot">.</hi></p>

<p rend="gatha1"> ‘‘Dveva tāta padakāni, yattha sabbaṃ patiṭṭhitaṃ;</p>

<p rend="gathalast">Aladdhassa ca yo lābho, laddhassa cānurakkhaṇā.</p>

<p rend="hangnum" n="17:16"><hi rend="paranum">17:16</hi><hi rend="dot">.</hi></p>

<p rend="gatha1"> ‘‘Amacce tāta jānāhi, dhīre atthassa kovide;</p>

<p rend="gathalast">Anakkhākitave tāta, asoṇḍe avināsake.</p>

<p rend="hangnum" n="17:17"><hi rend="paranum">17:17</hi><hi rend="dot">.</hi></p>

<p rend="gatha1"> ‘‘Yo ca taṃ tāta rakkheyya, dhanaṃ yañceva te siyā;</p>

<p rend="gathalast">Sūtova rathaṃ saṅgaṇhe, so te kiccāni kāraye.</p>

<p rend="hangnum" n="17:18"><hi rend="paranum">17:18</hi><hi rend="dot">.</hi></p>

<p rend="gatha1"> ‘‘Susaṅgahitantajano, sayaṃ vittaṃ avekkhiya;</p>

<p rend="gathalast">Nidhiñca iṇadānañca, na kare parapattiyā.</p>

<p rend="hangnum" n="17:19"><hi rend="paranum">17:19</hi><hi rend="dot">.</hi></p>

<p rend="gatha1"> ‘‘Sayaṃ <pb ed="V" n="5.0112" /> āyaṃ vayaṃ jaññā, sayaṃ jaññā katākataṃ;</p>

<p rend="gathalast">Niggaṇhe niggahārahaṃ, paggaṇhe paggahārahaṃ.</p>

<p rend="hangnum" n="17:20"><hi rend="paranum">17:20</hi><hi rend="dot">.</hi></p>

<p rend="gatha1"> ‘‘Sayaṃ <pb ed="P" n="5.0117" /> jānapadaṃ atthaṃ, anusāsa rathesabha;</p>

<p rend="gathalast">Mā te adhammikā yuttā, dhanaṃ raṭṭhañca nāsayuṃ.</p>

<p rend="hangnum" n="17:21"><hi rend="paranum">17:21</hi><hi rend="dot">.</hi></p>

<p rend="gatha1"> ‘‘Mā ca vegena kiccāni, karosi kārayesi vā;</p>

<p rend="gathalast">Vegasā hi kataṃ kammaṃ, mando pacchānutappati.</p>

<p rend="hangnum" n="17:22"><hi rend="paranum">17:22</hi><hi rend="dot">.</hi></p>

<p rend="gatha1"> ‘‘Mā te adhisare muñca, subāḷhamadhikopitaṃ;</p>

<p rend="gathalast">Kodhasā hi bahū phītā, kulā akulataṃ gatā.</p>

<p rend="hangnum" n="17:23"><hi rend="paranum">17:23</hi><hi rend="dot">.</hi></p>

<p rend="gatha1"> ‘‘‘Mā tāta issaromhī’ti, anatthāya patārayi;</p>

<p rend="gathalast">Itthīnaṃ purisānañca, mā te āsi dukhudrayo.</p>

<p rend="hangnum" n="17:24"><hi rend="paranum">17:24</hi><hi rend="dot">.</hi></p>

<p rend="gatha1"> ‘‘Apetalomahaṃsassa, rañño kāmānusārino;</p>

<p rend="gathalast">Sabbe bhogā vinassanti, rañño taṃ vuccate aghaṃ.</p>

<p rend="hangnum" n="17:25"><hi rend="paranum">17:25</hi><hi rend="dot">.</hi></p>

<p rend="gatha1"> ‘‘Tattheva te vattapadā, esāva anusāsanī;</p>

<p rend="gatha2">Dakkhassudāni puññakaro, asoṇḍo avināsako;</p>

<p rend="gathalast">Sīlavāssu mahārāja, dussīlo vinipātiko’’ti.</p>

<p rend="bodytext">Tattha <pb ed="M" n="5.0123" /><hi rend="bold">padakānī</hi>ti kāraṇapadāni. <hi rend="bold">Yatthā</hi>ti yesu dvīsu padesu sabbaṃ atthajātaṃ hitasukhaṃ patiṭṭhitaṃ. <hi rend="bold">Aladdhassā</hi>ti yo ca pubbe aladdhassa lābhassa lābho, yā ca laddhassa anurakkhaṇā. Tāta, anuppannassa hi lābhassa uppādanaṃ nāma na bhāro, uppannassa pana anurakkhaṇameva bhāro. Ekacco hi yasaṃ uppādetvāpi yase pamatto pamādaṃ uppādetvā pāṇātipātādīni karoti, mahācoro hutvā raṭṭhaṃ vilumpamāno carati. Atha naṃ rājāno gāhāpetvā mahāvināsaṃ pāpenti. Atha vā uppannarūpādīsu kāmaguṇesu pamatto ayoniso dhanaṃ nāsento sabbasāpateyye khīṇe kapaṇo hutvā cīrakavasano kapālamādāya carati. Pabbajito vā pana ganthadhurādivasena lābhasakkāraṃ nibbattetvā pamatto hīnāyāvattati. Aparo paṭhamajhānādīni <pb ed="V" n="5.0113" /> nibbattetvāpi muṭṭhassatitāya tathārūpe ārammaṇe bajjhitvā jhānā parihāyati. Evaṃ uppannassa yasassa vā jhānādilābhassa vā rakkhaṇameva dukkaraṃ. Tadatthadīpanatthaṃ pana devadattassa vatthu ca, mudulakkhaṇa- (jā. 1.1.66) lomasakassapa- (jā. 1.9.60 ādayo) haritacajātaka- (jā. 1.9.40 ādayo) saṅkappajātakādīni (jā. 1.3.1 ādayo) ca kathetabbāni. Eko pana lābhasakkāraṃ uppādetvā appamāde ṭhatvā kalyāṇakammaṃ karoti, tassa so yaso sukkapakkhe cando viya vaḍḍhati, tasmā tvaṃ, mahārāja, appamatto payogasampattiyā ṭhatvā dhammena rajjaṃ kārento tava uppannaṃ yasaṃ anurakkhāhīti.</p>

<p rend="bodytext"><hi rend="bold">Jānāhī</hi>ti bhaṇḍāgārikakammādīnaṃ karaṇatthaṃ upadhārehi. <hi rend="bold">Anakkhākitave</hi>ti anakkhe akitave ajutakare ceva akerāṭike ca <pb ed="P" n="5.0118" />. <hi rend="bold">Asoṇḍe</hi>ti pūvasurāgandhamālāsoṇḍabhāvarahite. <hi rend="bold">Avināsake</hi>ti tava santakānaṃ dhanadhaññādīnaṃ avināsake. <hi rend="bold">Yo</hi>ti yo amacco. <hi rend="bold">Yañcevā</hi>ti yañca te ghare dhanaṃ siyā, taṃ rakkheyya. <hi rend="bold">Sūtovā</hi>ti rathasārathi viya. Yathā sārathi visamamagganivāraṇatthaṃ asse saṅgaṇhanto rathaṃ saṅgaṇheyya, evaṃ yo saha bhogehi taṃ rakkhituṃ sakkoti, so te amacco nāma tādisaṃ saṅgahetvā bhaṇḍāgārikādikiccāni kāraye.</p>

<p rend="bodytext"><hi rend="bold">Susaṅgahitantajano</hi>ti, tāta, yassa hi rañño attano antojano attano valañjanakaparijano ca dānādīhi asaṅgahito hoti, tassa antonivesane suvaṇṇahiraññādīni tesaṃ asaṅgahitamanussānaṃ vasena <pb ed="M" n="5.0124" /> nassanti, antojanā bahi gacchanti, tasmā tvaṃ suṭṭhusaṅgahitaantojano hutvā ‘‘ettakaṃ nāma me vitta’’nti sayaṃ attano dhanaṃ avekkhitvā ‘‘asukaṭṭhāne nāma nidhiṃ nidhema, asukassa iṇaṃ demā’’ti idaṃ ubhayampi <hi rend="bold">na kare parapattiyā,</hi> parapattiyāpi tvaṃ mā kari, sabbaṃ attapaccakkhameva kareyyāsīti vadati.</p>

<p rend="bodytext"><hi rend="bold">Āyaṃ vaya</hi>nti tato uppajjanakaṃ āyañca tesaṃ tesaṃ dātabbaṃ vayañca sayameva jāneyyāsīti. <hi rend="bold">Katākata</hi>nti saṅgāme vā navakamme vā aññesu vā kiccesu ‘‘iminā idaṃ nāma mayhaṃ kataṃ, iminā na kata’’nti etampi sayameva jāneyyāsi, mā parapattiyo hohi. <hi rend="bold">Niggaṇhe</hi>ti, tāta, rājā nāma sandhicchedādikārakaṃ niggahārahaṃ ānetvā dassitaṃ upaparikkhitvā sodhetvā porāṇakarājūhi ṭhapitadaṇḍaṃ oloketvā dosānurūpaṃ niggaṇheyya. <hi rend="bold">Paggaṇhe</hi>ti yo pana paggahāraho hoti, abhinnassa vā parabalassa bhedetā, bhinnassa vā sakabalassa ārādhako, aladdhassa vā rajjassa āharako, laddhassa vā thāvarakārako, yena vā <pb ed="V" n="5.0114" /> pana jīvitaṃ dinnaṃ hoti, evarūpaṃ paggahārahaṃ paggahetvā mahantaṃ sakkārasammānaṃ kareyya. Evaṃ hissa kiccesu aññepi uraṃ datvā kattabbaṃ karissanti.</p>

<p rend="bodytext"><hi rend="bold">Jānapada</hi>nti janapadavāsīnaṃ atthaṃ sayaṃ attapaccakkheneva anusāsa. <hi rend="bold">Adhammikā yuttā</hi>ti adhammikā tattha tattha niyuttā āyuttakā lañjaṃ gahetvā vinicchayaṃ bhindantā tava dhanañca raṭṭhañca mā nāsayuṃ. Iminā kāraṇena appamatto hutvā sayameva anusāsa. <hi rend="bold">Vegenā</hi>ti sahasā atuletvā atīretvā. <hi rend="bold">Vegasā</hi>ti atuletvā atīretvā chandādivasena sahasā kataṃ kammañhi na sādhu na sundaraṃ. Kiṃkāraṇā? Tādisañhi katvā mando pacchā vippaṭisāravasena idha loke apāyadukkhaṃ anubhavanto paraloke ca anutappati. Ayaṃ panettha attho ‘‘isīnamantaraṃ katvā, bharurājāti me suta’’nti bharujātakena (jā. 1.2.125-126) dīpetabbo <pb ed="P" n="5.0119" />.</p>

<p rend="bodytext"><hi rend="bold">Mā te adhisare muñca, subāḷhamadhikopita</hi>nti, tāta, tava hadayaṃ kusalaṃ adhisaritvā atikkamitvā pavatte paresaṃ akusalakamme suṭṭhu bāḷhaṃ adhikopitaṃ kujjhāpitaṃ hutvā mā muñca, mā patiṭṭhāyatūti attho. Idaṃ <pb ed="M" n="5.0125" /> vuttaṃ hoti – tāta, yadā te vinicchaye ṭhitassa iminā puriso vā hato sandhi vā chinnoti coraṃ dassenti, tadā te paresaṃ vacanehi suṭṭhu kopitampi hadayaṃ kodhavasena mā muñca, apariggahetvā mā daṇḍaṃ paṇehi. Kiṃkāraṇā? Acorampi hi ‘‘coro’’ti gahetvā ānenti, tasmā akujjhitvā ubhinnaṃ attapaccatthikānaṃ kathaṃ sutvā suṭṭhu sodhetvā attapaccakkhena tassa corabhāvaṃ ñatvā paveṇiyā ṭhapitadaṇḍavasena kattabbaṃ karohi. Raññā hi uppannepi kodhe hadayaṃ sītalaṃ akatvā kammaṃ na kātabbaṃ. Yadā panassa hadayaṃ nibbutaṃ hoti mudukaṃ, tadā vinicchayakammaṃ kātabbaṃ. Pharuse hi citte pakkuthite udake mukhanimittaṃ viya kāraṇaṃ na paññāyati. <hi rend="bold">Kodhasā hī</hi>ti, tāta, kodhena hi bahūni phītāni rājakulāni akulabhāvaṃ gatāni mahāvināsameva pattānīti. Imassa panatthassa dīpanatthaṃ khantivādijātaka- (jā. 1.4.49 ādayo) nāḷikerarājavatthusahassabāhuajjunavatthuādīni kathetabbāni.</p>

<p rend="bodytext"><hi rend="bold">Mā, tāta, issaromhīti, anatthāya patārayī</hi>ti, tāta, ‘‘ahaṃ pathavissaro’’ti mā mahājanaṃ kāyaduccaritādianatthāya patārayi mā otārayi, yathā taṃ anatthaṃ samādāya vattati, mā evamakāsīti attho. <hi rend="bold">Mā te āsī</hi>ti, tāta, tava vijite manussajātikānaṃ vā tiracchānajātikānaṃ vā itthipurisānaṃ <hi rend="bold">dukhudrayo</hi> dukkhuppatti mā āsi. Yathā hi adhammikarājūnaṃ <pb ed="V" n="5.0115" /> vijite manussā kāyaduccaritādīni katvā niraye uppajjanti, tava raṭṭhavāsīnaṃ taṃ dukkhaṃ yathā na hoti, tathā karohīti attho.</p>

<p rend="bodytext"><hi rend="bold">Apetalomahaṃsassā</hi>ti attānuvādādibhayehi nibbhayassa. Iminā imaṃ dasseti – tāta, yo rājā kismiñci āsaṅkaṃ akatvā attano kāmameva anussarati, chandavasena yaṃ yaṃ icchati, taṃ taṃ karoti, vissaṭṭhayaṭṭhi viya andho niraṅkuso viya ca caṇḍahatthī hoti, tassa sabbe bhogā vinassanti, tassa taṃ bhogabyasanaṃ aghaṃ dukkhanti vuccati.</p>

<p rend="bodytext"><hi rend="bold">Tattheva te vattapadā</hi>ti purimanayeneva yojetabbaṃ. <hi rend="bold">Dakkhassudānī</hi>ti, tāta, tvaṃ imaṃ anusāsaniṃ sutvā idāni dakkho analaso puññānaṃ karaṇena <pb ed="M" n="5.0126" /><hi rend="bold">puññakaro</hi> surādipariharaṇena. <hi rend="bold">Asoṇḍo</hi> diṭṭhadhammikasamparāyikassa atthassa avināsanena <hi rend="bold">avināsako</hi> bhaveyyāsīti. <hi rend="bold">Sīlavāssū</hi>ti sīlavā ācārasampanno bhava, dasasu rājadhammesu patiṭṭhāya rajjaṃ kārehi. <hi rend="bold">Dussīlo vinipātiko</hi>ti dussīlo hi, mahārāja, attānaṃ niraye vinipātento vinipātiko nāma hotīti.</p>

<p rend="bodytext">Evaṃ <pb ed="P" n="5.0120" /> kuṇḍalinīpi ekādasahi gāthāhi dhammaṃ desesi. Rājā tuṭṭho amacce āmantetvā pucchi – ‘‘bhonto! Amaccā mama dhītāya kuṇḍaliniyā evaṃ kathayamānāya kena kattabbaṃ kiccaṃ kata’’nti. Bhaṇḍāgārikena, devāti. ‘‘Tena hissā bhaṇḍāgārikaṭṭhānaṃ dammī’’ti kuṇḍaliniṃ ṭhānantare ṭhapesi. Sā tato paṭṭhāya bhaṇḍāgārikaṭṭhāne ṭhatvā pitu kammaṃ akāsīti.</p>

<p rend="centre">Kuṇḍalinipañho niṭṭhito.</p>

<p rend="bodytext">Puna rājā katipāhaccayena purimanayeneva jambukapaṇḍitassa santikaṃ dūtaṃ pesetvā sattame divase tattha gantvā sampattiṃ anubhavitvā paccāgato tattheva maṇḍapamajjhe nisīdi. Amacco jambukapaṇḍitaṃ kañcanabhaddapīṭhe nisīdāpetvā pīṭhaṃ sīsenādāya āgacchi. Paṇḍito pitu aṅke nisīditvā kīḷitvā gantvā kañcanapīṭheyeva nisīdi. Atha naṃ rājā pañhaṃ pucchanto gāthamāha –</p>

<p rend="hangnum" n="17:26"><hi rend="paranum">17:26</hi><hi rend="dot">.</hi></p>

<p rend="gatha1"> ‘‘Apucchimha kosiyagottaṃ, kuṇḍaliniṃ tatheva ca;</p>

<p rend="gathalast">Tvaṃ dāni vadehi jambuka, balānaṃ balamuttama’’nti.</p>

<p rend="bodytext">Tassattho <pb ed="V" n="5.0116" /> – tāta, jambuka, ahaṃ tava bhātaraṃ kosiyagottaṃ vessantaraṃ bhaginiñca te kuṇḍaliniṃ rājadhammaṃ apucchiṃ, te attano balena kathesuṃ, yathā pana te pucchiṃ, tatheva idāni, putta jambuka, taṃ pucchāmi, tvaṃ me rājadhammañca balānaṃ uttamaṃ balañca kathehīti.</p>

<p rend="bodytext">Evaṃ rājā mahāsattaṃ pañhaṃ pucchanto aññesaṃ pucchitaniyāmena apucchitvā visesetvā pucchi. Athassa paṇḍito ‘‘tena hi, mahārāja, ohitasoto suṇāhi, sabbaṃ te kathessāmī’’ti pasāritahatthe sahassatthavikaṃ ṭhapento viya dhammadesanaṃ ārabhi –</p>

<p rend="hangnum" n="17:27"><hi rend="paranum">17:27</hi><hi rend="dot">.</hi></p>

<p rend="gatha1"> ‘‘Balaṃ <pb ed="M" n="5.0127" /> pañcavidhaṃ loke, purisasmiṃ mahaggate;</p>

<p rend="gathalast">Tattha bāhubalaṃ nāma, carimaṃ vuccate balaṃ.</p>

<p rend="hangnum" n="17:28"><hi rend="paranum">17:28</hi><hi rend="dot">.</hi></p>

<p rend="gatha1"> ‘‘Bhogabalañca dīghāvu, dutiyaṃ vuccate balaṃ;</p>

<p rend="gathalast">Amaccabalañca dīghāvu, tatiyaṃ vuccate balaṃ.</p>

<p rend="hangnum" n="17:29"><hi rend="paranum">17:29</hi><hi rend="dot">.</hi></p>

<p rend="gatha1"> ‘‘Abhijaccabalañceva, taṃ catutthaṃ asaṃsayaṃ;</p>

<p rend="gathalast">Yāni cetāni sabbāni, adhigaṇhāti paṇḍito.</p>

<p rend="hangnum" n="17:30"><hi rend="paranum">17:30</hi><hi rend="dot">.</hi></p>

<p rend="gatha1"> ‘‘Taṃ <pb ed="P" n="5.0121" /> balānaṃ balaṃ seṭṭhaṃ, aggaṃ paññābalaṃ balaṃ;</p>

<p rend="gathalast">Paññābalenupatthaddho, atthaṃ vindati paṇḍito.</p>

<p rend="hangnum" n="17:31"><hi rend="paranum">17:31</hi><hi rend="dot">.</hi></p>

<p rend="gatha1"> ‘‘Api ce labhati mando, phītaṃ dharaṇimuttamaṃ;</p>

<p rend="gathalast">Akāmassa pasayhaṃ vā, añño taṃ paṭipajjati.</p>

<p rend="hangnum" n="17:32"><hi rend="paranum">17:32</hi><hi rend="dot">.</hi></p>

<p rend="gatha1"> ‘‘Abhijātopi ce hoti, rajjaṃ laddhāna khattiyo;</p>

<p rend="gathalast">Duppañño hi kāsipati, sabbenapi na jīvati.</p>

<p rend="hangnum" n="17:33"><hi rend="paranum">17:33</hi><hi rend="dot">.</hi></p>

<p rend="gatha1"> ‘‘Paññāva sutaṃ vinicchinī, paññā kittisilokavaḍḍhanī;</p>

<p rend="gathalast">Paññāsahito naro idha, api dukkhe sukhāni vindati.</p>

<p rend="hangnum" n="17:34"><hi rend="paranum">17:34</hi><hi rend="dot">.</hi></p>

<p rend="gatha1"> ‘‘Paññañca <pb ed="V" n="5.0117" /> kho asussūsaṃ, na koci adhigacchati;</p>

<p rend="gathalast">Bahussutaṃ anāgamma, dhammaṭṭhaṃ avinibbhujaṃ.</p>

<p rend="hangnum" n="17:35"><hi rend="paranum">17:35</hi><hi rend="dot">.</hi></p>

<p rend="gatha1"> ‘‘Yo ca dhammavibhaṅgaññū, kāluṭṭhāyī atandito;</p>

<p rend="gathalast">Anuṭṭhahati kālena, kammaphalaṃ tassijjhati.</p>

<p rend="hangnum" n="17:36"><hi rend="paranum">17:36</hi><hi rend="dot">.</hi></p>

<p rend="gatha1"> ‘‘Anāyatanasīlassa, anāyatanasevino;</p>

<p rend="gathalast">Na nibbindiyakārissa, sammadattho vipaccati.</p>

<p rend="hangnum" n="17:37"><hi rend="paranum">17:37</hi><hi rend="dot">.</hi></p>

<p rend="gatha1"> ‘‘Ajjhattañca payuttassa, tathāyatanasevino;</p>

<p rend="gathalast">Anibbindiyakārissa, sammadattho vipaccati.</p>

<p rend="hangnum" n="17:38"><hi rend="paranum">17:38</hi><hi rend="dot">.</hi></p>

<p rend="gatha1"> ‘‘Yogappayogasaṅkhātaṃ, sambhatassānurakkhaṇaṃ;</p>

<p rend="gatha2">Tāni tvaṃ tāta sevassu, mā akammāya randhayi;</p>

<p rend="gathalast">Akammunā hi dummedho, naḷāgāraṃva sīdatī’’ti.</p>

<p rend="bodytext">Tattha <pb ed="M" n="5.0128" /><hi rend="bold">mahaggate</hi>ti, mahārāja, imasmiṃ sattaloke mahajjhāsaye purise pañcavidhaṃ balaṃ hoti. <hi rend="bold">Bāhubala</hi>nti kāyabalaṃ. <hi rend="bold">Carima</hi>nti taṃ atimahantampi samānaṃ lāmakameva. Kiṃkāraṇā? Andhabālabhāvena. Sace hi kāyabalaṃ mahantaṃ nāma bhaveyya, vāraṇabalato laṭukikāya balaṃ khuddakaṃ bhaveyya, vāraṇabalaṃ pana andhabālabhāvena maraṇassa paccayaṃ jātaṃ, laṭukikā attano ñāṇakusalatāya vāraṇaṃ jīvitakkhayaṃ pāpesi. Imasmiṃ panatthe ‘‘na heva sabbattha balena kiccaṃ, balañhi bālassa vadhāya hotī’’ti suttaṃ (jā. 1.5.42) āharitabbaṃ.</p>

<p rend="bodytext"><hi rend="bold">Bhogabala</hi>nti upatthambhanavasena sabbaṃ hiraññasuvaṇṇādi upabhogajātaṃ bhogabalaṃ nāma, taṃ kāyabalato mahantataraṃ. <hi rend="bold">Amaccabala</hi>nti abhejjamantassa sūrassa suhadayassa amaccamaṇḍalassa atthitā, taṃ balaṃ saṅgāmasūratāya purimehi balehi mahantataraṃ. <hi rend="bold">Abhijaccabala</hi>nti tīṇi kulāni atikkamitvā khattiyakulavasena jātisampatti <pb ed="P" n="5.0122" />, taṃ itarehi balehi mahantataraṃ. Jātisampannā eva hi sujjhanti, na itareti. <hi rend="bold">Yāni cetānī</hi>ti yāni ca etāni cattāripi balāni paṇḍito paññānubhāvena adhigaṇhāti abhibhavati, taṃ sabbabalānaṃ paññābalaṃ seṭṭhanti ca agganti ca vuccati. Kiṃkāraṇā? Tena hi balena upatthaddho paṇḍito atthaṃ vindati, vuḍḍhiṃ pāpuṇāti <pb ed="V" n="5.0118" />. Tadatthajotanatthaṃ ‘‘puṇṇaṃ nadiṃ yena ca peyyamāhū’’ti <hi rend="bold">puṇṇanadījātakañca</hi> (jā. 1.2.127 ādayo) sirīkāḷakaṇṇipañhaṃ pañcapaṇḍitapañhañca <hi rend="bold">sattubhastajātaka-</hi> (jā. 1.7.46 ādayo) <hi rend="bold">sambhavajātaka-</hi> (jā. 1.16.138 ādayo) <hi rend="bold">sarabhaṅgajātakādīni</hi> (jā. 2.17.50 ādayo) ca kathetabbāni.</p>

<p rend="bodytext"><hi rend="bold">Mando</hi>ti mandapañño bālo. <hi rend="bold">Phīta</hi>nti, tāta, mandapañño puggalo sattaratanapuṇṇaṃ cepi uttamaṃ dharaṇiṃ labhati, tassa anicchamānasseva pasayhakāraṃ vā pana katvā añño paññāsampanno taṃ paṭipajjati. Mando hi laddhaṃ yasaṃ rakkhituṃ kulasantakaṃ vā pana paveṇiāgatampi rajjaṃ adhigantuṃ na sakkoti. Tadatthajotanatthaṃ ‘‘addhā pādañjalī sabbe, paññāya atirocatī’’ti <hi rend="bold">pādañjalījātakaṃ</hi> (jā. 1.2.194-195) kathetabbaṃ. <hi rend="bold">Laddhānā</hi>ti jātisampattiṃ nissāya kulasantakaṃ rajjaṃ labhitvāpi. <hi rend="bold">Sabbenapī</hi>ti tena sakalenapi rajjena na jīvati, anupāyakusalatāya duggatova hotīti.</p>

<p rend="bodytext">Evaṃ <pb ed="M" n="5.0129" /> mahāsatto ettakena ṭhānena apaṇḍitassa aguṇaṃ kathetvā idāni paññaṃ pasaṃsanto <hi rend="bold">‘‘paññā’’</hi>tiādimāha. Tattha <hi rend="bold">suta</hi>nti sutapariyatti. Tañhi paññāva vinicchinati. <hi rend="bold">Kittisilokavaḍḍhanī</hi>ti kittighosassa ca lābhasakkārassa ca vaḍḍhanī. <hi rend="bold">Dukkhe sukhāni vindatī</hi>ti dukkhe uppannepi nibbhayo hutvā upāyakusalatāya sukhaṃ paṭilabhati. Tadatthadīpanatthaṃ –</p>

<p rend="gathalast">‘‘Yassete caturo dhammā, vānarinda yathā tava’’. (jā. 1.1.57);</p>

<p rend="gathalast">Alametehi ambehi, jambūhi panasehi cā’’ti. (jā. 1.2.115) –</p>

<p rend="unindented">Ādīni jātakāni kathetabbāni.</p>

<p rend="bodytext"><hi rend="bold">Asussūsa</hi>nti paṇḍitapuggale apayirupāsanto assuṇanto. <hi rend="bold">Dhammaṭṭha</hi>nti sabhāvakāraṇe ṭhitaṃ bahussutaṃ anāgamma taṃ asaddahanto. <hi rend="bold">Avinibbhuja</hi>nti atthānatthaṃ kāraṇākāraṇaṃ anogāhanto atīrento na koci paññaṃ adhigacchati, tātāti.</p>

<p rend="bodytext"><hi rend="bold">Dhammavibhaṅgaññū</hi>ti dasakusalakammapathavibhaṅgakusalo. <hi rend="bold">Kāluṭṭhāyī</hi>ti vīriyaṃ kātuṃ yuttakāle vīriyassa kārako. <hi rend="bold">Anuṭṭhahatī</hi>ti tasmiṃ tasmiṃ kāle taṃ taṃ kiccaṃ karoti. <hi rend="bold">Tassā</hi>ti tassa puggalassa <pb ed="V" n="5.0119" /> kammaphalaṃ samijjhati nipphajjati. <hi rend="bold">Anāyatanasīlassā</hi>ti anāyatanaṃ vuccati lābhayasasukhānaṃ anākaro dussīlyakammaṃ, taṃsīlassa tena dussīlyakammena samannāgatassa, anāyatanabhūtameva dussīlapuggalaṃ sevantassa, kusalassa kammassa karaṇakāle <hi rend="bold">nibbindiyakārissa</hi> nibbinditvā ukkaṇṭhitvā karontassa evarūpassa, tāta, puggalassa kammānaṃ attho sammā <hi rend="bold">na vipaccati</hi> na sampajjati, tīṇi kulaggāni ca cha kāmasaggāni ca na upanetīti attho. <hi rend="bold">Ajjhattañcā</hi>ti <pb ed="P" n="5.0123" /> attano niyakajjhattaṃ aniccabhāvanādivasena payuttassa. <hi rend="bold">Tathāyatanasevino</hi>ti tatheva sīlavante puggale sevamānassa. <hi rend="bold">Vipaccatī</hi>ti sampajjati mahantaṃ yasaṃ deti.</p>

<p rend="bodytext"><hi rend="bold">Yogappayogasaṅkhāta</hi>nti yoge yuñjitabbayuttake kāraṇe payogakoṭṭhāsabhūtaṃ paññaṃ. <hi rend="bold">Sambhatassā</hi>ti rāsikatassa dhanassa anurakkhaṇaṃ. <hi rend="bold">Tāni tva</hi>nti etāni ca dve purimāni ca mayā vuttakāraṇāni sabbāni, tāta, tvaṃ sevassu, mayā vuttaṃ ovādaṃ hadaye katvā attano ghare <pb ed="M" n="5.0130" /> dhanaṃ rakkha. <hi rend="bold">Mā akammāya randhayī</hi>ti ayuttena akāraṇena mā randhayi, taṃ dhanaṃ mā jhāpayi mā nāsayi. Kiṃkāraṇā? <hi rend="bold">Akammunā hī</hi>ti ayuttakammakaraṇena dummedho puggalo sakaṃ dhanaṃ nāsetvā pacchā duggato. <hi rend="bold">Naḷāgāraṃva sīdatī</hi>ti yathā naḷāgāraṃ mūlato paṭṭhāya jīramānaṃ appatiṭṭhaṃ patati, evaṃ akāraṇena dhanaṃ nāsetvā apāyesu nibbattatīti.</p>

<p rend="bodytext">Evampi bodhisatto ettakena ṭhānena pañca balāni vaṇṇetvā paññābalaṃ ukkhipitvā candamaṇḍalaṃ nīharanto viya kathetvā idāni dasahi gāthāhi rañño ovādaṃ dento āha –</p>

<p rend="hangnum" n="17:39"><hi rend="paranum">17:39</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, mātāpitūsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:40"><hi rend="paranum">17:40</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, puttadāresu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:41"><hi rend="paranum">17:41</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, mittāmaccesu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:42"><hi rend="paranum">17:42</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, vāhanesu balesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:43"><hi rend="paranum">17:43</hi><hi rend="dot">.</hi></p>

<p rend="gatha1"> ‘‘Dhammaṃ <pb ed="V" n="5.0120" /> cara mahārāja, gāmesu nigamesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:44"><hi rend="paranum">17:44</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, raṭṭhe janapadesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:45"><hi rend="paranum">17:45</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, samaṇe brāhmaṇesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:46"><hi rend="paranum">17:46</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, migapakkhīsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:47"><hi rend="paranum">17:47</hi><hi rend="dot">.</hi></p>

<p rend="gatha1"> ‘‘Dhammaṃ <pb ed="M" n="5.0131" /> cara mahārāja, dhammo ciṇṇo sukhāvaho;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="17:48"><hi rend="paranum">17:48</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, saindā devā sabrahmakā;</p>

<p rend="gathalast">Suciṇṇena divaṃ pattā, mā dhammaṃ rāja pāmado’’ti.</p>

<p rend="bodytext">Tattha paṭhamagāthāya tāva <hi rend="bold">idha dhamma</hi>nti mātāpitupaṭṭhānadhammaṃ. Taṃ kālasseva vuṭṭhāya mātāpitūnaṃ mukhodakadantakaṭṭhadānamādiṃ katvā sabbasarīrakiccapariharaṇaṃ karontova pūrehīti vadati. <hi rend="bold">Puttadāresū</hi>ti puttadhītaro tāva pāpā nivāretvā kalyāṇe nivesento sippaṃ uggaṇhāpento <pb ed="P" n="5.0124" /> vayappattakāle patirūpakulavaṃsena āvāhavivāhaṃ karonto samaye dhanaṃ dento puttesu dhammaṃ carati nāma, bhariyaṃ sammānento anavamānento anaticaranto issariyaṃ vossajjento alaṅkāraṃ anuppadento dāresu dhammaṃ carati nāma. <hi rend="bold">Mittāmaccesū</hi>ti mittāmacce catūhi saṅgahavatthūhi saṅgaṇhanto avisaṃvādento etesu dhammaṃ carati nāma. <hi rend="bold">Vāhanesu balesu cā</hi>ti hatthiassādīnaṃ vāhanānaṃ balakāyassa ca dātabbayuttakaṃ dento sakkāraṃ karonto hatthiassādayo mahallakakāle kammesu ayojento tesu dhammaṃ carati nāma.</p>

<p rend="bodytext"><hi rend="bold">Gāmesu nigamesu cā</hi>ti gāmanigamavāsino daṇḍabalīhi apīḷentova tesu dhammaṃ carati nāma. <hi rend="bold">Raṭṭhe janapadesu cā</hi>ti raṭṭhañca janapadañca akāraṇena kilamento hitacittaṃ apaccupaṭṭhapento <pb ed="V" n="5.0121" /> tattha adhammaṃ carati nāma, apīḷento pana hitacittena pharanto tattha dhammaṃ carati nāma. <hi rend="bold">Samaṇe brāhmaṇesu cā</hi>ti tesaṃ cattāro paccaye dentova tesu dhammaṃ carati nāma. <hi rend="bold">Migapakkhīsū</hi>ti sabbacatuppadasakuṇānaṃ abhayaṃ dento tesu dhammaṃ carati nāma. <hi rend="bold">Dhammo ciṇṇo</hi>ti sucaritadhammo ciṇṇo. <hi rend="bold">Sukhāvaho</hi>ti tīsu kulasampadāsu chasu kāmasaggesu sukhaṃ āvahati. <hi rend="bold">Suciṇṇenā</hi>ti idha ciṇṇena kāyasucaritādinā suciṇṇena. <hi rend="bold">Divaṃ pattā</hi>ti devalokabrahmalokasaṅkhātaṃ divaṃ gatā, tattha dibbasampattilābhino jātā. <hi rend="bold">Mā dhammaṃ rāja pāmado</hi>ti tasmā tvaṃ, mahārāja, jīvitaṃ jahantopi dhammaṃ mā pamajjīti.</p>

<p rend="bodytext">Evaṃ <pb ed="M" n="5.0132" /> dasa dhammacariyagāthāyo vatvā uttaripi ovadanto osānagāthamāha –</p>

<p rend="hangnum" n="17:49"><hi rend="paranum">17:49</hi><hi rend="dot">.</hi></p>

<p rend="gatha1"> ‘‘Tattheva te vattapadā, esāva anusāsanī;</p>

<p rend="gathalast">Sappaññasevī kalyāṇī, samattaṃ sāma taṃ vidū’’ti.</p>

<p rend="bodytext">Tattha <hi rend="bold">tattheva te vattapadā</hi>ti idaṃ purimanayeneva yojetabbaṃ. <hi rend="bold">Sappaññasevī kalyāṇī, samattaṃ sāma taṃ vidū</hi>ti, mahārāja, taṃ mayā vuttaṃ ovādaṃ tvaṃ niccakālaṃ sappaññapuggalasevī kalyāṇaguṇasamannāgato hutvā samattaṃ paripuṇṇaṃ sāmaṃ vidū attapaccakkhatova jānitvā yathānusiṭṭhaṃ paṭipajjāti.</p>

<p rend="bodytext">Evaṃ mahāsatto ākāsagaṅgaṃ otārento viya buddhalīḷāya dhammaṃ desesi. Mahājano mahāsakkāraṃ akāsi, sādhukārasahassāni adāsi. Rājā tuṭṭho amacce āmantetvā pucchi – ‘‘bhonto! Amaccā mama puttena <pb ed="P" n="5.0125" /> taruṇajambuphalasamānatuṇḍena jambukapaṇḍitena evaṃ kathentena kena kattabbaṃ kiccaṃ kata’’nti. Senāpatinā, devāti. ‘‘Tena hissa senāpatiṭṭhānaṃ dammī’’ti jambukaṃ ṭhānantare ṭhapesi. So tato paṭṭhāya senāpatiṭṭhāne ṭhatvā pitu kammāni akāsi. Tiṇṇaṃ sakuṇānaṃ mahanto sakkāro ahosi. Tayopi janā rañño atthañca dhammañca anusāsiṃsu. Mahāsattassovāde ṭhatvā rājā dānādīni puññāni katvā saggaparāyaṇo ahosi. Amaccā rañño sarīrakiccaṃ katvā sakuṇānaṃ ārocetvā ‘‘sāmi, jambukasakuṇa rājā tumhākaṃ chattaṃ ussāpetabbaṃ akāsī’’ti vadiṃsu. Mahāsatto ‘‘na mayhaṃ rajjenattho, tumhe appamattā rajjaṃ kārethā’’ti mahājanaṃ sīlesu patiṭṭhāpetvā ‘‘evaṃ vinicchayaṃ pavatteyyāthā’’ti vinicchayadhammaṃ suvaṇṇapaṭṭe likhāpetvā araññaṃ pāvisi. Tassovādo cattālīsa vassasahassāni pavattati.</p>

<p rend="bodytext">Satthā <pb ed="V" n="5.0122" /> rañño ovādavasena imaṃ dhammadesanaṃ desetvā jātakaṃ samodhānesi ‘‘tadā rājā ānando ahosi, kuṇḍalinī uppalavaṇṇā, vessantaro sāriputto, jambukasakuṇo pana ahameva ahosi’’nti.</p>

<p rend="centre">Tesakuṇajātakavaṇṇanā paṭhamā.</p>

<p rend="title">(522) 2. Sarabhaṅgajātakavaṇṇanā</p>

<p rend="bodytext"><hi rend="bold">Alaṅkatā</hi><pb ed="M" n="5.0133" /><hi rend="bold">kuṇḍalino suvatthā</hi>ti idaṃ satthā veḷuvane viharanto mahāmoggallānattherassa parinibbānaṃ ārabbha kathesi. Sāriputtatthero tathāgataṃ jetavane viharantaṃ attano parinibbānaṃ anujānāpetvā gantvā nāḷakagāmake jātovarake parinibbāyi. Tassa parinibbutabhāvaṃ sutvā satthā rājagahaṃ gantvā veḷuvane vihāsi. Tadā mahāmoggallānatthero isigilipasse kāḷasilāyaṃ viharati. So pana iddhibalena koṭippattabhāvena devalokacārikañca ussadanirayacārikañca gacchati. Devaloke buddhasāvakānaṃ mahantaṃ issariyaṃ disvā ussadanirayesu ca titthiyasāvakānaṃ mahantaṃ dukkhaṃ disvā manussalokaṃ āgantvā ‘‘asuko upāsako asukā ca upāsikā asukasmiṃ nāma devaloke nibbattitvā mahāsampattiṃ anubhavanti, titthiyasāvakesu asuko ca asukā ca nirayādīsu asukaapāye <pb ed="P" n="5.0126" /> nāma nibbattā’’ti manussānaṃ kathesi. Manussā sāsane pasīdanti, titthiye parivajjenti. Buddhasāvakānaṃ sakkāro mahanto ahosi, titthiyānaṃ parihāyati.</p>

<p rend="bodytext">Te there āghātaṃ bandhitvā ‘‘imasmiṃ jīvante amhākaṃ upaṭṭhākā bhijjanti, sakkāro ca parihāyati, mārāpessāma na’’nti therassa māraṇatthaṃ samaṇaguttakassa nāma corassa sahassaṃ adaṃsu. So ‘‘theraṃ māressāmī’’ti mahantena parivārena saddhiṃ kāḷasilaṃ agamāsi. Thero taṃ āgacchantaṃ disvāva iddhiyā uppatitvā pakkāmi. Coro taṃ divasaṃ theraṃ adisvā nivattitvā punadivasepīti cha divase agamāsi. Theropi tatheva iddhiyā pakkāmi. Sattame pana divase therassa pubbe kataṃ aparāpariyavedanīyakammaṃ okāsaṃ labhi. So kira pubbe bhariyāya vacanaṃ gahetvā mātāpitaro māretukāmo yānakena araññaṃ netvā corānaṃ uṭṭhitākāraṃ katvā mātāpitaro pothesi pahari. Te cakkhudubbalatāya rūpadassanarahitā taṃ attano puttaṃ asañjānantā ‘‘corā eva ete’’ti saññāya, ‘‘tāta, asukā nāma corā no ghātenti, tvaṃ paṭikkamāhī’’ti tassevatthāya parideviṃsu. So cintesi – ‘‘ime mayā pothiyamānāpi mayhaṃ yevatthāya paridevanti, ayuttaṃ kammaṃ karomī’’ti. Atha ne assāsetvā corānaṃ palāyanākāraṃ <pb ed="V" n="5.0123" /> dassetvā tesaṃ hatthapāde sambāhitvā ‘‘amma <pb ed="M" n="5.0134" />, tātā, mā bhāyittha, corā palātā’’ti vatvā puna attano gehameva ānesi. Taṃ kammaṃ ettakaṃ kālaṃ okāsaṃ alabhitvā bhasmapaṭicchanno aṅgārarāsi viya ṭhatvā imaṃ antimasarīraṃ upadhāvitvā gaṇhi. Yathā hi pana sunakhaluddakena migaṃ disvā sunakho vissajjito migaṃ anubandhitvā yasmiṃ ṭhāne pāpuṇāti, tasmiṃyeva gaṇhāti, evaṃ idaṃ kammaṃ yasmiṃ ṭhāne okāsaṃ labhati, tasmiṃ vipākaṃ deti, tena mutto nāma natthi.</p>

<p rend="bodytext">Thero attanā katakammassa ākaḍḍhitabhāvaṃ ñatvā na apagacchi. Thero tassa nissandena ākāse uppatituṃ nāsakkhi. Nandopanandadamanasamatthavejayantakampanasamatthāpissa iddhi kammabalena dubbalataṃ pattā. Coro theraṃ gahetvā therassa aṭṭhīni taṇḍulakaṇamattāni karonto bhinditvā sañcuṇṇetvā palālapiṭṭhikakaraṇaṃ nāma katvā ‘‘mato’’ti saññāya ekasmiṃ gumbapiṭṭhe khipitvā saparivāro pakkāmi. Thero satiṃ paṭilabhitvā ‘‘satthāraṃ passitvā parinibbāyissāmī’’ti cintetvā sarīraṃ jhānaveṭhanena veṭhetvā thiraṃ katvā ākāsaṃ uppatitvā ākāsena satthu santikaṃ gantvā satthāraṃ vanditvā ‘‘bhante, āyusaṅkhāro me ossaṭṭho, parinibbāyissāmī’’ti āha. ‘‘Parinibbāyissasi, moggallāna’’āti. ‘‘Āma, bhante’’ti. ‘‘Kattha gantvā parinibbāyissasī’’ti. ‘‘Kāḷasilāpaṭṭe, bhante’’ti. Tena hi, moggallāna, dhammaṃ mayhaṃ kathetvā yāhi, tādisassa sāvakassa idāni dassanaṃ natthīti. So ‘‘evaṃ karissāmi, bhante’’ti satthāraṃ vanditvā tālappamāṇaṃ ākāse uppatitvā parinibbānadivase sāriputtatthero viya nānappakārā iddhiyo katvā dhammaṃ kathetvā satthāraṃ vanditvā kāḷasilāyaṃ aṭaviyaṃ parinibbāyi.</p>

<p rend="bodytext">Taṅkhaṇaññeva cha devalokā ekakolāhalā ahesuṃ, ‘‘amhākaṃ kira ācariyo parinibbuto’’ti dibbagandhamālāvāsadhūmacandanacuṇṇāni ceva nānādārūni ca gahetvā āgamiṃsu, ekūnasataratanacandanacitakā <pb ed="P" n="5.0127" /> ahosi. Satthā therassa santike ṭhatvā sarīranikkhepaṃ kāresi. Āḷāhanassa samantato yojanamatte padese pupphavassaṃ vassi. Devānaṃ antare manussā, manussānaṃ antare devā ahesuṃ. Yathākkamena devānaṃ antare yakkhā tiṭṭhanti, yakkhānaṃ antare gandhabbā tiṭṭhanti, gandhabbānaṃ antare nāgā tiṭṭhanti, nāgānaṃ antare venateyyā tiṭṭhanti, venateyyānaṃ antare kinnarā tiṭṭhanti, kinnarānaṃ antare chattā tiṭṭhanti, chattānaṃ antare suvaṇṇacāmarā <pb ed="M" n="5.0135" /> tiṭṭhanti, tesaṃ antare dhajā tiṭṭhanti, tesaṃ antare paṭākā tiṭṭhanti. Satta divasāni sādhukīḷaṃ kīḷiṃsu. Satthā therassa dhātuṃ gāhāpetvā veḷuvanadvārakoṭṭhake cetiyaṃ kārāpesi. Tadā bhikkhū dhammasabhāyaṃ kathaṃ samuṭṭhāpesuṃ ‘‘āvuso, sāriputtatthero tathāgatassa santike <pb ed="V" n="5.0124" /> aparinibbutattā buddhānaṃ santikā mahantaṃ sammānaṃ na labhi, moggallānatthero pana buddhānaṃ samīpe parinibbutattā mahāsammānaṃ labhī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva moggallāno mama santikā sammānaṃ labhati, pubbepi labhiyevā’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi paṭisandhiṃ gaṇhitvā dasamāsaccayena paccūsasamaye mātukucchito nikkhami. Tasmiṃ khaṇe dvādasayojanike bārāṇasinagare sabbāvudhāni pajjaliṃsu. Purohito puttassa jātakkhaṇe bahi nikkhamitvā ākāsaṃ olokento nakkhattayogaṃ disvā ‘‘iminā nakkhattena jātattā eso kumāro sakalajambudīpe dhanuggahānaṃ aggo bhavissatī’’ti ñatvā kālasseva rājakulaṃ gantvā rājānaṃ sukhasayitabhāvaṃ pucchi. ‘‘Kuto me, ācariya, sukhaṃ, ajja sakalanivesane āvudhāni pajjalitānī’’ti vutte ‘‘mā bhāyi, deva, na tumhākaṃ nivesaneyeva, sakalanagarepi pajjaliṃsuyeva, ajja amhākaṃ gehe kumārassa jātattā evaṃ ahosī’’ti. ‘‘Ācariya, evaṃ jātakumārassa pana kiṃ bhavissatī’’ti? ‘‘Na kiñci, mahārāja, so pana sakalajambudīpe dhanuggahānaṃ aggo bhavissatī’’ti. ‘‘Sādhu, ācariya, tena hi naṃ paṭijaggitvā vayappattakāle amhākaṃ dasseyyāsī’’ti vatvā khīramūlaṃ tāva sahassaṃ dāpesi. Purohito taṃ gahetvā nivesanaṃ gantvā brāhmaṇiyā datvā puttassa nāmaggahaṇadivase jātakkhaṇe āvudhānaṃ pajjalitattā ‘‘jotipālo’’tissa nāmaṃ akāsi.</p>

<p rend="bodytext">So mahantena parivārena vaḍḍhamāno soḷasavassakāle uttamarūpadharo ahosi. Athassa pitā sarīrasampattiṃ oloketvā sahassaṃ datvā, ‘‘tāta, takkasilaṃ gantvā <pb ed="P" n="5.0128" /> disāpāmokkhassa ācariyassa santike sippaṃ uppaṇhāhī’’ti āha. So ‘‘sādhū’’ti sampaṭicchitvā ācariyabhāgaṃ gahetvā mātāpitaro vanditvā tattha gantvā sahassaṃ datvā <pb ed="M" n="5.0136" /> sippaṃ paṭṭhapetvā sattāheneva nipphattiṃ pāpuṇi. Athassa ācariyo tussitvā attano santakaṃ khaggaratanaṃ sandhiyuttaṃ meṇḍakasiṅgadhanuṃ sandhiyuttaṃ tūṇīraṃ attano sannāhakañcukaṃ uṇhīsañca datvā ‘‘tāta jotipola, ahaṃ mahallako, idāni tvaṃ ime māṇavake sikkhāpehī’’ti pañcasatamāṇavakepi tasseva niyyādesi. Bodhisatto sabbaṃ upakaraṇaṃ gahetvā ācariyaṃ vanditvā bārāṇasimeva āgantvā mātāpitaro vanditvā aṭṭhāsi. Atha naṃ vanditvā ṭhitaṃ pitā avoca ‘‘uggahitaṃ te, tāta, sippa’’nti. ‘‘Āma, tātā’’ti. So tassa vacanaṃ sutvā rājakulaṃ gantvā ‘‘putto me <pb ed="V" n="5.0125" />, deva, sippaṃ sikkhitvā āgato, kiṃ karotū’’ti āha. ‘‘Ācariya, amhe upaṭṭhahatū’’ti. ‘‘Paribbayamassa jānātha, devā’’ti. ‘‘So devasikaṃ sahassaṃ labhatū’’ti. So ‘‘sādhū’’ti sampaṭicchitvā gehaṃ gantvā kumāraṃ pakkosāpetvā ‘‘tāta, rājānaṃ upaṭṭhahā’’ti āha. So tato paṭṭhāya devasikaṃ sahassaṃ labhitvā rājānaṃ upaṭṭhahi.</p>

<p rend="bodytext">Rājapādamūlikā ujjhāyiṃsu – ‘‘mayaṃ jotipālena katakammaṃ na passāma, devasikaṃ sahassaṃ gaṇhāti, mayamassa sippaṃ passitukāmā’’ti. Rājā tesaṃ vacanaṃ sutvā purohitassa kathesi. Purohito ‘‘sādhu, devā’’ti puttassārocesi. So ‘‘sādhu, tāta, ito sattame divase dassessāmi sippaṃ, apica rājā attano vijite dhanuggahe sannipātāpetū’’ti āha. Purohito gantvā rañño tamatthaṃ ārocesi. Rājā nagare bheriṃ carāpetvā dhanuggahe sannipātāpesi. Saṭṭhisahassā dhanuggahā sannipatiṃsu. Rājā tesaṃ sannipatitabhāvaṃ ñatvā ‘‘nagaravāsino jotipālassa sippaṃ passantū’’ti nagare bheriṃ carāpetvā rājaṅgaṇaṃ sajjāpetvā mahājanaparivuto pallaṅkavare <pb ed="P" n="5.0129" /> nisīditvā dhanuggahe pakkosāpetvā ‘‘jotipālo āgacchatū’’ti pesesi. So ācariyena dinnāni dhanutūṇīrasannāhakañcukauṇhīsāni nivāsanantare ṭhapetvā khaggaṃ gāhāpetvā pakativesena rañño santikaṃ gantvā ekamantaṃ aṭṭhāsi.</p>

<p rend="bodytext">Dhanuggahā ‘‘jotipālo kira dhanusippaṃ dassetuṃ āgato, dhanuṃ aggahetvā pana āgatattā amhākaṃ hatthato dhanuṃ gahetukāmo bhavissati <pb ed="M" n="5.0137" />, nāssa dassāmā’’ti katikaṃ kariṃsu. Rājā jotipālaṃ āmantetvā ‘‘sippaṃ dassehī’’ti āha. So sāṇiṃ parikkhipāpetvā antosāṇiyaṃ ṭhito sāṭakaṃ apanetvā sannāhakañcukaṃ pavesetvā uṇhīsaṃ sīse paṭimuñcitvā meṇḍakasiṅgadhanumhi pavālavaṇṇaṃ jiyaṃ āropetvā tūṇīraṃ piṭṭhe bandhitvā khaggaṃ vāmato katvā vajiraggaṃ nārācaṃ nakhapiṭṭhena parivattetvā sāṇiṃ vivaritvā pathaviṃ bhinditvā alaṅkatanāgakumāro viya nikkhamitvā gantvā rañño apacitiṃ dassetvā aṭṭhāsi. Taṃ disvā mahājanā vagganti nadanti apphoṭenti seḷenti. Rājā ‘‘dassehi, jotipāla, sippa’’nti āha. Deva, tumhākaṃ dhanuggahesu akkhaṇavedhivālavedhisaravedhisaddavedhino cattāro dhanuggahe pakkosāpehīti. Atha rājā pakkosāpesi.</p>

<p rend="bodytext">Mahāsatto rājaṅgaṇe caturassaparicchedabbhantare maṇḍalaṃ katvā catūsu kaṇṇesu cattāro dhanuggahe ṭhapetvā ekekassa tiṃsa tiṃsa kaṇḍasahassāni dāpetvā ekekassa santike ekekaṃ kaṇḍadāyakaṃ ṭhapetvā sayaṃ vajiraggaṃ nārācaṃ gahetvā maṇḍalamajjhe ṭhatvā ‘‘mahārāja, ime cattāro <pb ed="V" n="5.0126" /> dhanuggahā ekappahāreneva sare khipitvā maṃ vijjhantu, ahaṃ etehi khittakaṇḍāni nivāressāmī’’ti āha. Rājā ‘‘evaṃ karothā’’ti āṇāpesi. Dhanuggahā āhaṃsu, ‘‘mahārāja, mayaṃ akkhaṇavedhivālavedhisaravedhisaddavedhino, jotipālo taruṇadārako, na mayaṃ vijjhissāmā’’ti. Mahāsatto ‘‘sace sakkotha, vijjhatha ma’’nti āha. Te ‘‘sādhū’’ti sampaṭicchitvā ekappahāreneva kaṇḍāni khipiṃsu. Mahāsatto tāni nārācena paharitvā yathā vā tathā <pb ed="P" n="5.0130" /> vā na pātesi, bodhikoṭṭhakaṃ pana parikkhipanto viya tālena tālaṃ, vālena vālaṃ, daṇḍakena daṇḍakaṃ, vājena vājaṃ anatikkamanto khipitvā saragabbhaṃ akāsi. Dhanuggahānaṃ kaṇḍāni khīṇāni. So tesaṃ kaṇḍakhīṇabhāvaṃ ñatvā saragabbhaṃ avināsentova uppatitvā gantvā rañño santike aṭṭhāsi. Mahājano unnādento vagganto apphoṭento seḷento accharaṃ paharanto mahākolāhalaṃ katvā vatthābharaṇādīni khipi. Evaṃ ekarāsibhūtaṃ aṭṭhārasakoṭisaṅkhyaṃ dhanaṃ ahosi.</p>

<p rend="bodytext">Atha <pb ed="M" n="5.0138" /> naṃ rājā pucchi – ‘‘kiṃ sippaṃ nāmetaṃ jotipālā’’ti? Sarapaṭibāhanaṃ nāma, devāti. Aññe etaṃ jānantā atthīti. Sakalajambudīpe maṃ ṭhapetvā añño natthi, devāti. Aparaṃ dassehi, tātāti. Deva, ete tāva catūsu kaṇṇesu ṭhatvā cattāropi janā maṃ vijjhituṃ na sakkhiṃsu, ahaṃ panete catūsu kaṇṇesu ṭhite ekeneva sarena vijjhissāmīti. Dhanuggahā ṭhātuṃ na ussahiṃsu. Mahāsatto catūsu kaṇṇesu catasso kadaliyo ṭhapāpetvā nārācapuṅkhe rattasuttakaṃ bandhitvā ekaṃ kadaliṃ sandhāya khipi. Nārāco taṃ kadaliṃ vijjhitvā tato dutiyaṃ, tato tatiyaṃ, tato catutthaṃ, tato paṭhamaṃ viddhameva vijjhitvā puna tassa hattheyeva patiṭṭhahi. Kadaliyo suttaparikkhittā aṭṭhaṃsu. Mahājano unnādasahassāni pavattesi. Rājā ‘‘kiṃ sippaṃ nāmetaṃ, tātā’’ti? Cakkaviddhaṃ nāma, devāti. Aparampi dassehi, tātāti. Mahāsatto saralaṭṭhiṃ nāma, sararajjuṃ nāma, saravedhiṃ nāma dassesi, sarapāsādaṃ nāma, sarasopānaṃ nāma, saramaṇḍapaṃ nāma, sarapākāraṃ nāma, sarapokkharaṇiṃ nāma akāsi, sarapadumaṃ nāma pupphāpesi, saravassaṃ nāma vassāpesi. Iti aññehi asādhāraṇāni <pb ed="P" n="5.0131" /> imāni dvādasa sippāni dassetvā puna aññehi asādhāraṇeyeva satta mahākāye padālesi, aṭṭhaṅgulabahalaṃ udumbarapadaraṃ vijjhi, caturaṅgulabahalaṃ asanapadaraṃ, dvaṅgulabahalaṃ tambapaṭṭaṃ, ekaṅgulabahalaṃ ayapaṭṭaṃ, ekābaddhaṃ phalakasataṃ vinivijjhitvā palālasakaṭavālukasakaṭapadarasakaṭānaṃ purimabhāgena saraṃ khipitvā pacchābhāgena nikkhamāpesi, pacchābhāgena saraṃ khipitvā purimabhāgena nikkhamāpesi, udake catuusabhaṃ, thale aṭṭhausabhaṭṭhānaṃ kaṇḍaṃ pesesi. Vātiṅgaṇasaññāya usabhamattake vālaṃ vijjhi. Bodhisatto sare khipitvā ākāse sarapāsādādīni katvā puna ekena sarena te sare <pb ed="V" n="5.0127" /> pātento bhaṅgavibhaṅge akāsīti ‘‘sarabhaṅgo’’ti nāma paññāto. Tassa ettakāni sippāni dassentasseva sūriyo atthaṅgato.</p>

<p rend="bodytext">Athassa rājā senāpatiṭṭhānaṃ paṭijānitvā ‘‘jotipāla, ajja vikālo, sve tvaṃ senāpatiṭṭhānaṃ sakkāraṃ gaṇhissasi, kesamassuṃ kāretvā nhatvā ehī’’ti taṃ divasaṃ paribbayatthāya satasahassaṃ adāsi. Mahāsatto <pb ed="M" n="5.0139" /> ‘‘iminā mayhaṃ attho natthī’’ti aṭṭhārasakoṭisaṅkhyaṃ dhanaṃ sāmikānaññeva datvā mahantena parivārena nhāyituṃ nadiṃ gantvā kesamassuṃ kāretvā nhatvā sabbālaṅkārappaṭimaṇḍito anopamāya siriyā nivesanaṃ pavisitvā nānaggarasabhojanaṃ bhuñjitvā sirisayanaṃ abhiruyha nipanno dve yāme sayitvā pacchimayāme pabuddho uṭṭhāya pallaṅkaṃ ābhujitvā sayanapiṭṭhe nisinnova attano sippassa ādimajjhapariyosānaṃ olokento ‘‘mama sippassa āditova paramāraṇaṃ paññāyati, majjhe kilesaparibhogo, pariyosāne nirayamhi paṭisandhi, pāṇātipāto kilesaparibhogesu ca adhimattappamādo niraye paṭisandhiṃ deti, raññā mayhaṃ mahantaṃ senāpatiṭṭhānaṃ dinnaṃ, mahantaṃ me issariyaṃ bhavissati, bhariyā ca puttadhītaro ca bahū bhavissanti. Kilesavatthu kho pana vepullagataṃ duccajaṃ hoti, idāneva nikkhamitvā ekakova araññaṃ pavisitvā isipabbajjaṃ <pb ed="P" n="5.0132" /> pabbajituṃ yuttaṃ mayha’’nti mahāsayanato uṭṭhāya kañci ajānāpento pāsādā oruyha aggadvārena nikkhamitvā ekakova araññaṃ pavisitvā godhāvarinadītīre tiyojanikaṃ kapiṭṭhavanaṃ sandhāya pāyāsi.</p>

<p rend="bodytext">Tassa nikkhantabhāvaṃ ñatvā sakko vissakammaṃ pakkosāpetvā ‘‘tāta, jātipālo abhinikkhamanaṃ nikkhanto, mahāsamāgamo bhavissati, godhāvarinadītīre kapiṭṭhavane assamaṃ māpetvā pabbajitaparikkhāre paṭiyādehī’’ti āha. So tathā akāsi. Mahāsatto taṃ ṭhānaṃ patvā ekapadikamaggaṃ disvā ‘‘pabbajitānaṃ vasanaṭṭhānena bhavitabba’’nti tena maggena tattha gantvā kañci apassanto paṇṇasālaṃ pavisitvā pabbajitaparikkhāre disvā ‘‘sakko devarājā mama nikkhantabhāvaṃ aññāsi maññe’’ti cintetvā sāṭakaṃ apanetvā rattavākaciraṃ nivāsetvā ca pārupitvā ca ajinacammaṃ ekaṃsagataṃ akāsi, jaṭāmaṇḍalaṃ bandhitvā khārikājaṃ aṃse katvā kattaradaṇḍaṃ gahetvā paṇṇasālato nikkhamitvā caṅkamaṃ āruyha katipayavāre aparāparaṃ caṅkamitvā pabbajjāsiriyā vanaṃ upasobhayamāno kasiṇaparikammaṃ katvā pabbajitato sattame divase aṭṭha samāpattiyo pañca abhiññāyo ca nibbattetvā uñchācariyāya vanamūlaphalāhāro ekakova vihāsi. Mātāpitaro mittasuhajjādayo ñātivaggāpissa taṃ apassantā rodantā paridevantā vicaranti.</p>

<p rend="bodytext">Atheko <pb ed="V" n="5.0128" /><pb ed="M" n="5.0140" /> vanacarako araññaṃ pavisitvā kapiṭṭhakaassamapade nisinnaṃ mahāsattaṃ disvā sañjānitvā gantvā tena saddhiṃ paṭisanthāraṃ katvā nagaraṃ gantvā tassa mātāpitūnaṃ ārocesi. Te rañño ārocayiṃsu. Rājā ‘‘etha naṃ passissāmā’’ti tassa mātāpitaro gahetvā mahājanaparivuto vanacarakena desitena maggena godhāvarinadītīraṃ pāpuṇi. Bodhisatto nadītīraṃ āgantvā ākāse nisinno dhammaṃ desetvā te sabbe assamapadaṃ <pb ed="P" n="5.0133" /> pavesetvā tatrapi tesaṃ ākāse nisinnova kāmesu ādīnavaṃ pakāsetvā dhammaṃ desesi. Rājānaṃ ādiṃ katvā sabbeva pabbajiṃsu. Bodhisatto isigaṇaparivuto tattheva vasi. Athassa tattha vasanabhāvo sakalajambudīpe pākaṭo ahosi. Aññepi rājāno raṭṭhavāsīhi saddhiṃ āgantvā tassa santike pabbajiṃsu, samāgamo mahā ahosi. Anupubbena anekasatasahassaparisā ahesuṃ. Yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, mahāsatto gantvā tassa purato ākāse nisīditvā dhammaṃ deseti, kasiṇaparikammaṃ ācikkhati. Tassovāde ṭhatvā aṭṭha samāpattiyo uppādetvā jhānanipphattiṃ pattā sālissaro meṇḍissaro pabbato kāḷadevilo kisavaccho anusisso nāradoti satta jeṭṭhantevāsino ahesuṃ. Aparabhāge kapiṭṭhakaassamo paripūri. Isigaṇassa vasanokāso nappahoti.</p>

<p rend="bodytext">Atha mahāsatto sālissaraṃ āmantetvā ‘‘sālissara, ayaṃ assamo isigaṇassa nappahoti, tvaṃ imaṃ isigaṇaṃ gahetvā majjharañño vijite kalappacullakanigamaṃ upanissāya vasāhī’’ti āha. So ‘‘sādhū’’ti tassa vacanaṃ sampaṭicchitvā anekasahassaṃ isigaṇaṃ gahetvā gantvā tattha vāsaṃ kappesi. Manussesu āgantvā pabbajantesu puna assamo paripūri. Bodhisatto meṇḍissaraṃ āmantetvā, ‘‘meṇḍissara, tvaṃ imaṃ isigaṇaṃ ādāya suraṭṭhajanapadassa sīmantare sātodikā nāma nadī atthi, tassā tīre vasāhī’’ti uyyojesi, puna kapiṭṭhakaassamo paripūri. Etenupāyena tatiyavāre pabbataṃ āmantetvā ‘‘pabbata, tvaṃ mahāaṭaviyaṃ añjanapabbato nāma atthi, taṃ upanissāya vasāhī’’ti pesesi. Catutthavāre kāḷadevilaṃ āmantetvā ‘‘kāḷadevila, tvaṃ dakkhiṇapathe avantiraṭṭhe ghanaselapabbato nāma atthi, taṃ upanissāya vasāhī’’ti <pb ed="M" n="5.0141" /> pesesi. Puna kapiṭṭhakaassamo paripūri, pañcasu ṭhānesu anekasatasahassaisigaṇo ahosi. Kisavaccho pana mahāsattaṃ āpucchitvā daṇḍakirañño <pb ed="P" n="5.0134" /> vijite kumbhavatinagaraṃ nāma atthi, taṃ upanissāya uyyāne vihāsi. Nārado majjhimadese añjanagirināmake pabbatajālantare vihāsi. Anusisso pana mahāsattassa santikeva ahosi.</p>

<p rend="bodytext">Tasmiṃ kāle daṇḍakirājā ekaṃ laddhasakkāraṃ gaṇikaṃ ṭhānā cāvesi. Sā attano dhammatāya <pb ed="V" n="5.0129" /> vicarantī uyyānaṃ gantvā kisavacchatāpasaṃ disvā ‘‘ayaṃ kāḷakaṇṇī bhavissati, imassa sarīre kaliṃ pavāhetvā nhatvā gamissāmī’’ti dantakaṭṭhaṃ khāditvā sabbapaṭhamaṃ tassūpari bahalakheḷaṃ niṭṭhubhantī kisavacchatāpasassa jaṭantare niṭṭhubhitvā dantakaṭṭhampissa sīseyeva khipitvā sayaṃ sīsaṃ nhāyitvā gatā. Rājāpi taṃ saritvā puna pākatikameva akāsi. Sā mohamūḷhā hutvā ‘‘kāḷakaṇṇisarīre kaliṃ pavāhetvā mampi rājā puna ṭhāne ṭhapeti mayā yaso laddho’’ti saññamakāsi. Tato nacirasseva rājā purohitaṃ ṭhānato cāvesi. So tassā santikaṃ gantvā ‘‘tvaṃ kena kāraṇena puna ṭhānaṃ labhasī’’ti pucchi. Athassa sā ‘‘rājuyyāne kāḷakaṇṇisarīre kalissa pavāhitattā’’ti ārocesi. Purohito gantvā tatheva tassa sarīre kaliṃ pavāhesi, tampi rājā puna ṭhāne ṭhapesi. Athassa aparabhāge paccanto kuppi. So senaṅgaparivuto yuddhāya nikkhami. Atha naṃ mohamūḷho purohito, ‘‘mahārāja, kiṃ tumhe jayaṃ icchatha, udāhu parājaya’’nti pucchitvā ‘‘jaya’’nti vutte – ‘‘tena hi rājuyyāne kāḷakaṇṇī vasati, tassa sarīre kaliṃ pavāhetvā yāhī’’ti āha. So tassa kathaṃ gahetvā ‘‘ye mayā saddhiṃ āgacchanti, te uyyāne kāḷakaṇṇisarīre kaliṃ pavāhentū’’ti vatvā uyyānaṃ pavisitvā dantakaṭṭhaṃ khāditvā sabbapaṭhamaṃ sayameva tassa jaṭantare kheḷaṃ niṭṭhubhitvā dantakaṭṭhañca khipitvā sīsaṃ nhāyi. Balakāyopissa tathā akāsi.</p>

<p rend="bodytext">Tasmiṃ pakkante senāpati gantvā tāpasaṃ disvā dantakaṭṭhādīni nīharitvā sādhukaṃ nhāpetvā ‘‘bhante, rañño kiṃ bhavissatī’’ti pucchi. Āvusā <pb ed="M" n="5.0142" /> mayhaṃ manopadoso natthi, devatā pana kupitā <pb ed="P" n="5.0135" /> ito sattame divase sakalaraṭṭhaṃ araṭṭhaṃ karissanti, tvaṃ puttadāraṃ gahetvā sīghaṃ palāyitvā aññattha yāhīti. So bhītatasito gantvā rañño ārocesi, rājā tassa vacanaṃ na gaṇhi. So nivattitvā attano gehaṃ gantvā puttadāraṃ ādāya palāyitvā aññaṃ raṭṭhaṃ agamāsi. Sarabhaṅgasatthā taṃ kāraṇaṃ ñatvā dve taruṇatāpase pesetvā ‘‘kisavacchaṃ mañcasivikāya ānethā’’ti ākāsena āṇāpesi. Rājā yujjhitvā core gahetvā nagarameva paccāgami. Tasmiṃ āgate devatā paṭhamaṃ devaṃ vassāpesuṃ, vassoghena sabbakuṇapesu avahaṭesu suddhavālukavassaṃ vassi, suddhavālukamatthake dibbapupphavassaṃ vassi, dibbapupphamatthake māsakavassaṃ, māsakamatthake kahāpaṇavassaṃ, kahāpaṇamatthake dibbābharaṇavassaṃ vassi, manussā somanassappattā hiraññasuvaṇṇābharaṇāni gaṇhituṃ ārabhiṃsu. Atha nesaṃ sarīre sampajjalitaṃ nānappakāraṃ āvudhavassaṃ vassi, manussā khaṇḍākhaṇḍikaṃ chijjiṃsu. Atha nesaṃ upari mahantamahantā vītaccitaṅgārā patiṃsu <pb ed="V" n="5.0130" />, tesaṃ upari mahantamahantāni pajjalitapabbatakūṭāni patiṃsu, tesaṃ upari saṭṭhihatthaṭṭhānaṃ pūrayantaṃ sukhumavālukavassaṃ vassi. Evaṃ saṭṭhiyojanaṭṭhānaṃ araṭṭhaṃ ahosi, tassa evaṃ araṭṭhabhāvo sakalajambudīpe paññāyi.</p>

<p rend="bodytext">Atha tassa raṭṭhassa anantararaṭṭhādhipatino kāliṅgo, aṭṭhako, bhīmarathoti tayo rājāno cintayiṃsu – ‘‘pubbe bārāṇasiyaṃ kalābukāsikarājā khantivāditāpase aparajjhitvā pathaviṃ paviṭṭhoti sūyati, tathā ‘‘nāḷikerarājā tāpase sunakhehi khādāpetvā, sahassabāhu ajjuno ca aṅgīrase aparajjhitvā, idāni daṇḍakirājā kisavacche aparajjhitvā saha raṭṭhena vināsaṃ patto’’ti sūyati. Imesaṃ pana catunnaṃ rājūnaṃ nibbattaṭṭhānaṃ mayaṃ na jānāma, taṃ no ṭhapetvā sarabhaṅgasatthāraṃ añño kathetuṃ samattho nāma natthi, taṃ upasaṅkamitvā ime pañhe pucchissāmā’’ti <pb ed="P" n="5.0136" />. Te tayopi mahantena parivārena pañhapucchanatthāya nikkhamiṃsu. Te pana ‘‘asukopi nikkhanto’’ti na jānanti, ekeko ‘‘ahameva gacchāmī’’ti maññati, tesaṃ godhāvarinadito avidūre samāgamo <pb ed="M" n="5.0143" /> ahosi. Te rathehi otaritvā tayopi ekameva rathaṃ abhiruyha godhāvarinadītīraṃ sampāpuṇiṃsu.</p>

<p rend="bodytext">Tasmiṃ khaṇe sakko paṇḍukambalasilāsane nisinno satta pañhe cintetvā ‘‘ime pañhe ṭhapetvā sarabhaṅgasatthāraṃ añño sadevake loke kathetuṃ samattho nāma natthi, taṃ ime pañhe pucchissāmi, imepi tayo rājāno sarabhaṅgasatthāraṃ pañhaṃ pucchituṃ godhāvarinadītīraṃ pattā, etesaṃ pañhepi ahameva pucchissāmī’’ti dvīsu devalokesu devatāhi parivuto devalokato otari. Taṃ divasameva kisavaccho kālamakāsi. Tassa sarīrakiccaṃ kāretuṃ catūsu ṭhānesu anekasahassā isayo tattheva gantvā pañcasu ṭhānesu maṇḍapañca kāretvā anekasahassā isigaṇā kisavacchassa tāpasassa candanacitakaṃ katvā sarīraṃ jhāpesuṃ. Āḷāhanassa samantā aḍḍhayojanamatte ṭhāne dibbakusumavassaṃ vassi. Mahāsatto tassa sarīranikkhepaṃ kārāpetvā assamaṃ pavisitvā tehi isigaṇehi parivuto nisīdi. Tesampi rājūnaṃ nadītīraṃ āgatakāle mahāsenāvāhanatūriyasaddo ahosi. Mahāsatto taṃ sutvā anusissaṃ tāpasaṃ āmantetvā ‘‘tāta, tvaṃ gantvā tāva jānāhi, kiṃ saddo nāmeso’’ti āha. So pānīyaghaṭaṃ ādāya tattha gantvā te rājāno disvā pucchanavasena paṭhamaṃ gāthamāha –</p>

<p rend="hangnum" n="17:50"><hi rend="paranum">17:50</hi><hi rend="dot">.</hi></p>

<p rend="gatha1"> ‘‘Alaṅkatā kuṇḍalino suvatthā, veḷuriyamuttātharukhaggabandhā;</p>

<p rend="gathalast">Rathesabhā tiṭṭhatha ke nu tumhe, kathaṃ vo jānanti manussaloke’’ti.</p>

<p rend="bodytext">Tattha <hi rend="bold">veḷuriyamuttātharukhaggabandhā</hi>ti <pb ed="V" n="5.0131" /> veḷuriyamaṇīhi ceva muttālambakehi ca alaṅkatatharūhi khaggaratanehi samannāgatā. <hi rend="bold">Tiṭṭhathā</hi>ti ekasmiṃ rathe tiṭṭhatha. <hi rend="bold">Ke nū</hi>ti ke nāma tumhe, kathaṃ vo sañjānantīti?</p>

<p rend="bodytext">Te <pb ed="P" n="5.0137" /> tassa vacanaṃ sutvā rathā otaritvā vanditvā aṭṭhaṃsu. Tesu aṭṭhakarājā tena saddhiṃ sallapanto dutiyaṃ gāthamāha –</p>

<p rend="hangnum" n="17:51"><hi rend="paranum">17:51</hi><hi rend="dot">.</hi></p>

<p rend="gatha1"> ‘‘Ahamaṭṭhako <pb ed="M" n="5.0144" /> bhīmaratho panāyaṃ, kāliṅgarājā pana uggatoyaṃ;</p>

<p rend="gathalast">Susaññatānaṃ isīnaṃ dassanāya, idhāgatā pucchitāyemha pañhe’’ti.</p>

<p rend="bodytext">Tattha <hi rend="bold">uggato</hi>ti cando viya sūriyo viya ca pākaṭo paññāto. <hi rend="bold">Susaññatānaṃ isīna</hi>nti, bhante, na mayaṃ vanakīḷādīnaṃ atthāya āgatā, atha kho kāyādīhi susaññatānaṃ sīlasampannānaṃ isīnaṃ dassanatthāya idhāgatā. <hi rend="bold">Pucchitāyemha pañhe</hi>ti sarabhaṅgasatthāraṃ pañhe pucchituṃ emha, āgatāmhāti attho. Ya-kāro byañjanasandhikaroti veditabbo.</p>

<p rend="bodytext">Atha ne tāpaso ‘‘sādhu mahārājā, āgantabbaṭṭhānaññeva āgatāttha, tena hi nhatvā vissamitvā assamapadaṃ pavisitvā isigaṇaṃ vanditvā sarabhaṅgasatthārameva pañhaṃ pucchathā’’ti tehi saddhiṃ paṭisanthāraṃ katvā pānīyaghaṭaṃ ukkhipitvā udakatheve puñchanto ākāsaṃ olokento sakkaṃ devarājānaṃ devagaṇaparivutaṃ erāvaṇakkhandhavaragataṃ otarantaṃ disvā tena saddhiṃ sallapanto tatiyaṃ gāthamāha –</p>

<p rend="hangnum" n="17:52"><hi rend="paranum">17:52</hi><hi rend="dot">.</hi></p>

<p rend="gatha1"> ‘‘Vehāyasaṃ tiṭṭhasi antalikkhe, pathaddhuno pannaraseva cando;</p>

<p rend="gathalast">Pucchāmi taṃ yakkha mahānubhāva, kataṃ taṃ jānanti manussaloke’’ti.</p>

<p rend="bodytext">Tattha <hi rend="bold">vehāyasa</hi>nti abbhuggantvā antalikkhe ākāse tiṭṭhasi. <hi rend="bold">Pathaddhuno</hi>ti pathaddhagato, addhapathe gaganamajjhe ṭhitoti attho.</p>

<p rend="bodytext">Taṃ sutvā sakko catutthaṃ gāthamāha –</p>

<p rend="hangnum" n="17:53"><hi rend="paranum">17:53</hi><hi rend="dot">.</hi></p>

<p rend="gatha1"> ‘‘Yamāhu <pb ed="V" n="5.0132" /> devesu ‘sujampatī’ti, ‘maghavā’ti taṃ āhu manussaloke;</p>

<p rend="gathalast">Sa devarājā idamajja patto, susaññatānaṃ isīnaṃ dassanāyā’’ti.</p>

<p rend="bodytext">Tattha <pb ed="P" n="5.0138" /><hi rend="bold">sa devarājā</hi>ti so ahaṃ sakko devarājā. <hi rend="bold">Idamajja patto</hi>ti idaṃ ṭhānaṃ ajja āgato. <hi rend="bold">Dassanāyā</hi>ti dassanatthāya vandanatthāya sarabhaṅgasatthārañca pañhaṃ pucchanatthāyāti āha.</p>

<p rend="bodytext">Atha <pb ed="M" n="5.0145" /> naṃ anusisso ‘‘sādhu, mahārāja, tumhe pacchā āgacchathā’’ti vatvā pānīyaghaṭaṃ ādāya assamapadaṃ pavisitvā pānīyaghaṭaṃ paṭisāmetvā tiṇṇaṃ rājūnaṃ devarājassa ca pañhapucchanatthāya āgatabhāvaṃ mahāsattassa ārocesi. So isigaṇaparivuto mahāvisālamāḷake nisīdi. Tayo rājāno āgantvā isigaṇaṃ vanditvā ekamantaṃ nisīdiṃsu. Sakkopi otaritvā isigaṇaṃ upasaṅkamitvā añjaliṃ paggayha ṭhito isigaṇaṃ vaṇṇetvā vandamāno pañcamaṃ gāthamāha –</p>

<p rend="hangnum" n="17:54"><hi rend="paranum">17:54</hi><hi rend="dot">.</hi></p>

<p rend="gatha1"> ‘‘Dūre sutā no isayo samāgatā, mahiddhikā iddhiguṇūpapannā;</p>

<p rend="gathalast">Vandāmi te ayire pasannacitto, ye jīvalokettha manussaseṭṭhā’’ti.</p>

<p rend="bodytext">Tattha <hi rend="bold">dūre sutā no</hi>ti, bhante, amhehi tumhe dūre devaloke ṭhitehiyeva sutāti mamāyanto evamāha. Idaṃ vuttaṃ hoti – ime idha samāgatā amhākaṃ isayo dūre sutā yāva brahmalokā vissutā pākaṭāti. <hi rend="bold">Mahiddhikā</hi>ti mahānubhāvā. <hi rend="bold">Iddhiguṇūpapannā</hi>ti pañcavidhena iddhiguṇena samannāgatā. <hi rend="bold">Ayire</hi>ti, ayye. <hi rend="bold">Ye</hi>ti ye tumhe imasmiṃ jīvaloke manussesu seṭṭhāti.</p>

<p rend="bodytext">Evaṃ isigaṇaṃ vaṇṇetvā sakko cha nisajjadose pariharanto ekamantaṃ nisīdi. Atha naṃ isīnaṃ adhovāte nisinnaṃ disvā anusisso chaṭṭhaṃ gāthamāha –</p>

<p rend="hangnum" n="17:55"><hi rend="paranum">17:55</hi><hi rend="dot">.</hi></p>

<p rend="gatha1"> ‘‘Gandho isīnaṃ ciradikkhitānaṃ, kāyā cuto gacchati mālutena;</p>

<p rend="gathalast">Ito paṭikkamma sahassanetta, gandho isīnaṃ asuci devarājā’’ti.</p>

<p rend="bodytext">Tattha <hi rend="bold">ciradikkhitāna</hi>nti cirapabbajitānaṃ. <hi rend="bold">Paṭikkammā</hi>ti paṭikkama apehi. <hi rend="bold">Sahassanettā</hi>ti ālapanametaṃ. Sakko hi amaccasahassehi cintitaṃ atthaṃ ekakova passati, tasmā ‘‘sahassanetto’’ti vuccati <pb ed="P" n="5.0139" />. Atha vā sahassanettānaṃ pana devānaṃ dassanūpacārātikkamanasamatthoti <pb ed="V" n="5.0133" /> sahassanettā <pb ed="M" n="5.0146" />. <hi rend="bold">Asucī</hi>ti sedamalādīhi paribhāvitattā duggandho, tumhe ca sucikāmā, tena vo esa gandho bādhatīti.</p>

<p rend="bodytext">Taṃ sutvā sakko itaraṃ gāthamāha –</p>

<p rend="hangnum" n="17:56"><hi rend="paranum">17:56</hi><hi rend="dot">.</hi></p>

<p rend="gatha1"> ‘‘Gandho isīnaṃ ciradikkhitānaṃ, kāyā cuto gacchatu mālutena;</p>

<p rend="gatha2">Vicittapupphaṃ surabhiṃva mālaṃ, gandhañca etaṃ pāṭikaṅkhāma bhante;</p>

<p rend="gathalast">Na hettha devā paṭikkūlasaññino’’ti.</p>

<p rend="bodytext">Tattha <hi rend="bold">gacchatū</hi>ti yathāsukhaṃ pavattatu, nāsapuṭaṃ no paharatūti attho. <hi rend="bold">Pāṭikaṅkhāmā</hi>ti icchāma patthema. <hi rend="bold">Etthā</hi>ti etasmiṃ gandhe devā jigucchasaññino na honti. Dussīleyeva hi devā jigucchanti, na sīlavanteti.</p>

<p rend="bodytext">Evañca pana vatvā ‘‘bhante, anusissa ahaṃ mahantena ussāhena pañhaṃ pucchituṃ āgato, okāsaṃ me karohī’’ti āha. So tassa vacanaṃ sutvā uṭṭhāyāsanā isigaṇaṃ okāsaṃ karonto gāthādvayamāha –</p>

<p rend="hangnum" n="17:57"><hi rend="paranum">17:57</hi><hi rend="dot">.</hi></p>

<p rend="gatha1"> ‘‘Purindado bhūtapatī yasassī, devānamindo sakko maghavā sujampati;</p>

<p rend="gathalast">Sa devarājā asuragaṇappamaddano, okāsamākaṅkhati pañha pucchituṃ.</p>

<p rend="hangnum" n="17:58"><hi rend="paranum">17:58</hi><hi rend="dot">.</hi></p>

<p rend="gatha1"> ‘‘Ko nevimesaṃ idha paṇḍitānaṃ, pañhe puṭṭho nipuṇe byākarissati;</p>

<p rend="gathalast">Tiṇañca raññaṃ manujādhipānaṃ, devānamindassa ca vāsavassā’’ti.</p>

<p rend="bodytext">Tattha ‘‘purindado’’tiādīni sakkasseva guṇanāmāni. So hi pure dānaṃ dinnattā <hi rend="bold">purindado,</hi> bhūtesu jeṭṭhakattā <hi rend="bold">bhūtapati,</hi> parivārasampadāya <hi rend="bold">yasassī,</hi> paramissaratāya <hi rend="bold">devānamindo,</hi> sattannaṃ vattapadānaṃ suṭṭhu katattā <hi rend="bold">sakko,</hi> purimajātivasena <hi rend="bold">maghavā,</hi> sujāya asurakaññāya patibhāvena <pb ed="M" n="5.0147" /><hi rend="bold">sujampati,</hi> devānaṃ rañjanatāya <hi rend="bold">devarājā. Ko nevā</hi>ti ko nu eva. <hi rend="bold">Nipuṇe</hi>ti saṇhasukhume pañhe. <hi rend="bold">Rañña</hi>nti rājūnaṃ. Imesaṃ catunnaṃ rājūnaṃ manaṃ gahetvā ko imesaṃ paṇḍitānaṃ isīnaṃ pañhe kathessati, pañhaṃ nesaṃ kathetuṃ samatthaṃ jānāthāti vadati.</p>

<p rend="bodytext">Taṃ <pb ed="V" n="5.0134" /><pb ed="P" n="5.0140" /> sutvā isigaṇo, ‘‘mārisa, anusissa tvaṃ pathaviyaṃ ṭhatvā pathaviṃ apassanto viya kathesi, ṭhapetvā sarabhaṅgasatthāraṃ ko añño etesaṃ pañhaṃ kathetuṃ samattho’’ti vatvā gāthamāha –</p>

<p rend="hangnum" n="17:59"><hi rend="paranum">17:59</hi><hi rend="dot">.</hi></p>

<p rend="gatha1"> ‘‘Ayaṃ isi sarabhaṅgo tapassī, yato jāto virato methunasmā;</p>

<p rend="gathalast">Āceraputto suvinītarūpo, so nesaṃ pañhāni viyākarissatī’’ti.</p>

<p rend="bodytext">Tattha <hi rend="bold">sarabhaṅgo</hi>ti sare khipitvā ākāse sarapāsādādīni katvā puna ekena sarena te sare pātento bhaṅgavibhaṅge akāsīti sarabhaṅgo. <hi rend="bold">Methunasmā</hi>ti methunadhammato. So kira methunaṃ asevitvā pabbajito. <hi rend="bold">Āceraputto</hi>ti rañño ācariyassa purohitassa putto.</p>

<p rend="bodytext">Evañca pana vatvā isigaṇo anusissaṃ āha – ‘‘mārisa, tvameva satthāraṃ vanditvā isigaṇassa vacanena sakkena pucchitapañhakathanāya okāsaṃ kārehī’’ti. So ‘‘sādhū’’ti sampaṭicchitvā satthāraṃ vanditvā okāsaṃ kārento anantaraṃ gāthamāha –</p>

<p rend="hangnum" n="17:60"><hi rend="paranum">17:60</hi><hi rend="dot">.</hi></p>

<p rend="gatha1"> ‘‘Koṇḍañña pañhāni viyākarohi, yācanti taṃ isayo sādhurūpā;</p>

<p rend="gathalast">Koṇḍañña eso manujesu dhammo, yaṃ vuddhamāgacchati esa bhāro’’ti.</p>

<p rend="bodytext">Tattha <hi rend="bold">koṇḍaññā</hi>ti taṃ gottenālapati. <hi rend="bold">Dhammo</hi>ti sabhāvo. <hi rend="bold">Yaṃ vuddha</hi>nti yaṃ paññāya vuddhaṃ purisaṃ esa pañhānaṃ vissajjanabhāro nāma āgacchati, eso manujesu sabhāvo, tasmā candimasūriyasahassaṃ uṭṭhāpento viya pākaṭaṃ katvā devarañño pañhe kathehīti.</p>

<p rend="bodytext">Tato <pb ed="M" n="5.0148" /> mahāpuriso okāsaṃ karonto anantaraṃ gāthamāha –</p>

<p rend="hangnum" n="17:61"><hi rend="paranum">17:61</hi><hi rend="dot">.</hi></p>

<p rend="gatha1"> ‘‘Katāvakāsā pucchantu bhonto, yaṃ kiñci pañhaṃ manasābhipatthitaṃ;</p>

<p rend="gathalast">Ahañhi taṃ taṃ vo viyākarissaṃ, ñatvā sayaṃ lokamimaṃ parañcā’’ti.</p>

<p rend="bodytext">Tattha <pb ed="P" n="5.0141" /><hi rend="bold">yaṃ kiñcī</hi>ti na kevalaṃ tumhākaṃyeva, atha kho sadevakassapi lokassa yaṃ manasābhipatthitaṃ, taṃ maṃ bhavanto pucchantu. Ahañhi vo idhalokanissitaṃ vā paralokanissitaṃ vā sabbaṃ pañhaṃ imañca parañca lokaṃ sayaṃ paññāya sacchikatvā kathessāmīti sabbaññupavāraṇaṃ sampavāresi.</p>

<p rend="bodytext">Evaṃ <pb ed="V" n="5.0135" /> tena okāse kate sakko attanā abhisaṅkhataṃ pañhaṃ pucchi. Tamatthaṃ pakāsento satthā āha –</p>

<p rend="hangnum" n="17:62"><hi rend="paranum">17:62</hi><hi rend="dot">.</hi></p>

<p rend="gatha1"> ‘‘Tato ca maghavā sakko, atthadassī purindado;</p>

<p rend="gathalast">Apucchi paṭhamaṃ pañhaṃ, yañcāsi abhipatthitaṃ.</p>

<p rend="hangnum" n="17:63"><hi rend="paranum">17:63</hi><hi rend="dot">.</hi></p>

<p rend="gatha1"> ‘‘Kiṃ sū vadhitvā na kadāci socati, kissappahānaṃ isayo vaṇṇayanti;</p>

<p rend="gathalast">Kassīdha vuttaṃ pharusaṃ khametha, akkhāhi me koṇḍañña etamattha’’nti.</p>

<p rend="bodytext">Tattha <hi rend="bold">yañcāsī</hi>ti yaṃ tassa manasā abhipatthitaṃ āsi, taṃ pucchīti attho. <hi rend="bold">Eta</hi>nti etaṃ mayā pucchitamatthaṃ akkhāhi meti ekagāthāya tayo pañhe pucchi.</p>

<p rend="bodytext">Tato paraṃ byākaronto āha –</p>

<p rend="hangnum" n="17:64"><hi rend="paranum">17:64</hi><hi rend="dot">.</hi></p>

<p rend="gatha1"> ‘‘Kodhaṃ vadhitvā na kadāci socati, makkhappahānaṃ isayo vaṇṇayanti;</p>

<p rend="gathalast">Sabbesaṃ vuttaṃ pharusaṃ khametha, etaṃ khantiṃ uttamamāhu santo’’ti.</p>

<p rend="bodytext">Tattha <hi rend="bold">kodhaṃ vadhitvā</hi>ti kodhaṃ māretvā chaḍḍetvā. Socanto hi paṭighacitteneva socati, kodhābhāvā kuto soko. Tena vuttaṃ <pb ed="M" n="5.0149" /><hi rend="bold">‘‘na kadāci socatī’’</hi>ti. <hi rend="bold">Makkhappahāna</hi>nti parehi attano kataguṇamakkhanalakkhaṇassa akataññubhāvasaṅkhātassa makkhassa pahānaṃ isayo vaṇṇayanti. <hi rend="bold">Sabbesa</hi>nti hīnamajjhimukkaṭṭhānaṃ sabbesampi pharusaṃ vacanaṃ khametha. <hi rend="bold">Santo</hi>ti porāṇakā paṇḍitā evaṃ kathenti.</p>

<p rend="bodytext">Sakko āha –</p>

<p rend="hangnum" n="17:65"><hi rend="paranum">17:65</hi><hi rend="dot">.</hi></p>

<p rend="gatha1"> ‘‘Sakkā ubhinnaṃ vacanaṃ titikkhituṃ, sadisassa vā seṭṭhatarassa vāpi;</p>

<p rend="gathalast">Kathaṃ nu hīnassa vaco khametha, akkhāhi me koṇḍañña etamattha’’nti.</p>

<p rend="bodytext">Sarabhaṅgo āha –</p>

<p rend="hangnum" n="17:66"><hi rend="paranum">17:66</hi><hi rend="dot">.</hi></p>

<p rend="gatha1"> ‘‘Bhayā <pb ed="V" n="5.0136" /> hi seṭṭhassa vaco khametha, sārambhahetū pana sādisassa;</p>

<p rend="gathalast">Yo <pb ed="P" n="5.0142" /> cīdha hīnassa vaco khametha, etaṃ khantiṃ uttamamāhu santo’’ti. –</p>

<p rend="unindented">Evamādīnaṃ gāthānaṃ vacanappaṭivacanavasena sambandho veditabbo.</p>

<p rend="bodytext">Tattha <hi rend="bold">akkhāhi me</hi>ti, bhante koṇḍañña, tumhehi dve pañhā sukathitā, eko me cittaṃ na gaṇhāti, kathaṃ sakkā attano hīnatarassa vacanaṃ adhivāsetuṃ, taṃ mama akkhāhīti pucchanto evamāha. <hi rend="bold">Etaṃ khanti</hi>nti yadetaṃ jātigottādihīnassa vacanaṃ khamanaṃ, etaṃ khantiṃ uttamanti porāṇakapaṇḍitā vadanti. Yaṃ panetaṃ jātiādīhi seṭṭhassa bhayena, sadisassa karaṇuttariyalakkhaṇe sārambhe ādīnavadassanena khamanaṃ, nesā adhivāsanakhanti nāmāti attho.</p>

<p rend="bodytext">Evaṃ vutte sakko mahāsattaṃ āha – ‘‘bhante, paṭhamaṃ tumhe ‘sabbesaṃ vuttaṃ pharusaṃ khametha, etaṃ khantiṃ uttamamāhu santo’ti vatvā idāni ‘yo cīdha hīnassa vaco khametha, etaṃ khantiṃ uttamamāhu santo’ti vadatha, na vo purimena pacchimaṃ sametī’’ti. Atha naṃ mahāsatto, ‘‘sakka, pacchimaṃ mayā ‘ayaṃ hīno’ti ñatvā pharusavacanaṃ adhivāsentassa vasena vuttaṃ, yasmā pana na sakkā rūpadassanamattena sattānaṃ seṭṭhādibhāvo ñātuṃ, tasmā <pb ed="M" n="5.0150" /> purimaṃ vutta’’nti vatvā sattānaṃ aññatra saṃvāsā rūpadassanamattena seṭṭhādibhāvassa duviññeyyataṃ pakāsento gāthamāha –</p>

<p rend="hangnum" n="17:67"><hi rend="paranum">17:67</hi><hi rend="dot">.</hi></p>

<p rend="gatha1"> ‘‘Kathaṃ vijaññā catupattharūpaṃ, seṭṭhaṃ sarikkhaṃ athavāpi hīnaṃ;</p>

<p rend="gathalast">Virūparūpena caranti santo, tasmā hi sabbesaṃ vaco khamethā’’ti.</p>

<p rend="bodytext">Tattha <hi rend="bold">catupattharūpa</hi>nti catūhi iriyāpathehi paṭicchannasabhāvaṃ. <hi rend="bold">Virūparūpenā</hi>ti virūpānaṃ lāmakapuggalānaṃ rūpena uttamaguṇā santopi vicaranti. Imasmiṃ panatthe majjhantikattherassa vatthu kathetabbaṃ.</p>

<p rend="bodytext">Taṃ sutvā sakko nikkaṅkho hutvā, ‘‘bhante, etāya no khantiyā ānisaṃsaṃ kathehī’’ti yāci. Athassa mahāsatto gāthamāha –</p>

<p rend="hangnum" n="17:68"><hi rend="paranum">17:68</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0137" /> hetamatthaṃ mahatīpi senā, sarājikā yujjhamānā labhetha;</p>

<p rend="gathalast">Yaṃ <pb ed="P" n="5.0143" /> khantimā sappuriso labhetha, khantībalassūpasamanti verā’’ti.</p>

<p rend="bodytext">Tattha <hi rend="bold">etamattha</hi>nti etaṃ veravūpasamanippaṭighasabhāvasaṅkhātaṃ atthaṃ.</p>

<p rend="bodytext">Evaṃ mahāsattena khantiguṇe kathite te rājāno cintayiṃsu – ‘‘sakko attanova pañhe pucchati, amhākaṃ pucchanokāsaṃ na dassatī’’ti. Atha nesaṃ ajjhāsayaṃ viditvā sakko attanā abhisaṅkhate cattāro pañhe ṭhapetvāva tesaṃ kaṅkhaṃ pucchanto gāthamāha –</p>

<p rend="hangnum" n="17:69"><hi rend="paranum">17:69</hi><hi rend="dot">.</hi></p>

<p rend="gatha1"> ‘‘Subhāsitaṃ te anumodiyāna, aññaṃ taṃ pucchāmi tadiṅgha brūhi;</p>

<p rend="gatha2">Yathā ahuṃ daṇḍakī nāḷikero, athajjuno kalābu cāpi rājā;</p>

<p rend="gathalast">Tesaṃ gatiṃ brūhi supāpakamminaṃ, katthūpapannā isīnaṃ viheṭhakā’’ti.</p>

<p rend="bodytext">Tattha <pb ed="M" n="5.0151" /><hi rend="bold">anumodiyānā</hi>ti idaṃ mayā puṭṭhānaṃ tiṇṇaṃ pañhānaṃ vissajjanasaṅkhātaṃ tava subhāsitaṃ anumoditvā. <hi rend="bold">Yathā ahu</hi>nti yathā cattāro janā ahesuṃ. <hi rend="bold">Kalābu cā</hi>ti kalāburājā ca. <hi rend="bold">Athajjuno</hi>ti atha ajjunarājā.</p>

<p rend="bodytext">Athassa vissajjento mahāsatto pañca gāthāyo abhāsi –</p>

<p rend="hangnum" n="17:70"><hi rend="paranum">17:70</hi><hi rend="dot">.</hi></p>

<p rend="gatha1"> ‘‘Kisañhi vacchaṃ avakiriya daṇḍakī, ucchinnamūlo sajano saraṭṭho;</p>

<p rend="gathalast">Kukkuḷanāme nirayamhi paccati, tassa phuliṅgāni patanti kāye.</p>

<p rend="hangnum" n="17:71"><hi rend="paranum">17:71</hi><hi rend="dot">.</hi></p>

<p rend="gatha1"> ‘‘Yo saññate pabbajite aheṭhayi, dhammaṃ bhaṇante samaṇe adūsake;</p>

<p rend="gathalast">Taṃ nāḷikeraṃ sunakhā parattha, saṅgamma khādanti viphandamānaṃ.</p>

<p rend="hangnum" n="17:72"><hi rend="paranum">17:72</hi><hi rend="dot">.</hi></p>

<p rend="gatha1"> ‘‘Athajjuno niraye sattisūle, avaṃsiro patito uddhaṃpādo;</p>

<p rend="gathalast">Aṅgīrasaṃ <pb ed="P" n="5.0144" /> gotamaṃ heṭhayitvā, khantiṃ tapassiṃ cirabrahmacāriṃ.</p>

<p rend="hangnum" n="17:73"><hi rend="paranum">17:73</hi><hi rend="dot">.</hi></p>

<p rend="gatha1"> ‘‘Yo khaṇḍaso pabbajitaṃ achedayi, khantiṃ vadantaṃ samaṇaṃ adūsakaṃ;</p>

<p rend="gathalast">Kalābuvīciṃ upapajja paccati, mahāpatāpaṃ kaṭukaṃ bhayānakaṃ.</p>

<p rend="hangnum" n="17:74"><hi rend="paranum">17:74</hi><hi rend="dot">.</hi></p>

<p rend="gatha1"> ‘‘Etāni <pb ed="V" n="5.0138" /> sutvā nirayāni paṇḍito, aññāni pāpiṭṭhatarāni cettha;</p>

<p rend="gathalast">Dhammaṃ care samaṇabrāhmaṇesu, evaṃkaro saggamupeti ṭhāna’’nti.</p>

<p rend="bodytext">Tattha <hi rend="bold">kisa</hi>nti appamaṃsalohitattā kisasarīraṃ. <hi rend="bold">Avakiriyā</hi>ti avakiritvā niṭṭhubhanadantakaṭṭhapātanena tassa sarīre kaliṃ pavāhetvā. <hi rend="bold">Ucchinnamūlo</hi>ti <pb ed="M" n="5.0152" /> ucchinnamūlo hutvā. <hi rend="bold">Sajano</hi>ti sapariso. <hi rend="bold">Kukkuḷanāme nirayamhī</hi>ti yojanasatappamāṇe kappasaṇṭhite uṇhachārikaniraye. <hi rend="bold">Phuliṅgānī</hi>ti vītaccitaṅgārā. Tassa kira tattha uṇhakukkuḷe nimuggassa navahi vaṇamukhehi uṇhā chārikā pavisanti, sīse mahantamahantā aṅgārā patanti. Tesaṃ pana patanakāle sakalasarīraṃ dīparukkho viya jalati, balavavedanā vattanti. So adhivāsetuṃ asakkonto mahāviravaṃ ravati. Sarabhaṅgasatthā pathaviṃ bhinditvā taṃ tattha tathāpaccamānaṃ dassesi, mahājano bhayasantāsamāpajji. Tassa ativiya bhītabhāvaṃ ñatvā mahāsatto taṃ nirayaṃ antaradhāpesi.</p>

<p rend="bodytext"><hi rend="bold">Dhammaṃ bhaṇante</hi>ti dasakusalakammapathadhammaṃ bhāsante. <hi rend="bold">Samaṇe</hi>ti samitapāpe. <hi rend="bold">Adūsake</hi>ti niraparādhe. <hi rend="bold">Nāḷikera</hi>nti evaṃnāmakaṃ rājānaṃ. <hi rend="bold">Paratthā</hi>ti paraloke niraye nibbattaṃ. <hi rend="bold">Saṅgammā</hi>ti ito cito ca samāgantvā chinditvā mahantamahantā sunakhā khādanti. Tasmiṃ kira kaliṅgaraṭṭhe dantapuranagare nāḷikere nāma raññe rajjaṃ kārayamāne eko mahātāpaso pañcasatatāpasaparivuto himavantā āgamma rājuyyāne vāsaṃ kappetvā mahājanassa dhammaṃ desesi. ‘‘Dhammikatāpaso uyyāne vasatī’’ti raññopi ārocayiṃsu. Rājā pana adhammiko adhammena rajjaṃ kāresi. So amaccesu tāpasaṃ pasaṃsantesu ‘‘ahampi dhammaṃ suṇissāmī’’ti uyyānaṃ gantvā tāpasaṃ vanditvā nisīdi. Tāpaso raññā saddhiṃ paṭisanthāraṃ karonto ‘‘kiṃ, mahārāja, dhammena rajjaṃ kāresi, janaṃ na pīḷesī’’ti āha. So tassa kujjhitvā ‘‘ayaṃ kūṭajaṭilo ettakaṃ kālaṃ nāgarānaṃ santike mamaññeva aguṇaṃ kathesi maññe, hotu jānissāmī’’ti cintetvā ‘‘sve amhākaṃ gharadvāraṃ āgaccheyyāthā’’ti nimantetvā punadivase purāṇagūthassa cāṭiyo paripūrāpetvā tāpasesu āgatesu tesaṃ bhikkhābhājanāni gūthassa pūrāpetvā dvāraṃ pidahāpetvā musalāni ca lohadaṇḍe ca gāhāpetvā <pb ed="P" n="5.0145" /> isīnaṃ sīsāni bhindāpetvā jaṭāsu gāhāpetvā kaḍḍhāpetvā sunakhehi khādāpetvā tattheva bhinnaṃ pathaviṃ pavisitvā sunakhamahāniraye nibbattati, tatrassa tigāvutappamāṇasarīraṃ <pb ed="M" n="5.0153" /> ahosi. Atha naṃ mahantamahantā mahāhatthippamāṇā pañcavaṇṇā sunakhā anubandhitvā ḍaṃsitvā navayojanāya jalitaayapathaviyā pātetvā mukhapūraṃ luñcantā vipphandamānaṃ khādiṃsu. Mahāsatto pathaviṃ dvidhā bhinditvā taṃ nirayaṃ dassetvā mahājanassa bhītabhāvaṃ ñatvā antaradhāpesi.</p>

<p rend="bodytext"><hi rend="bold">Athajjuno</hi>ti <pb ed="V" n="5.0139" /> sahassabāhurājā. <hi rend="bold">Aṅgīrasa</hi>nti aṅgehi raṃsīnaṃ niccharaṇato evaṃladdhanāmaṃ. <hi rend="bold">Heṭhayitvā</hi>ti viheṭhetvā visapītakaṇḍena vijjhitvā jīvitakkhayaṃ pāpetvā. So kira ajjuno nāma rājā mahisakaraṭṭhe ketakarājadhāniyaṃ rajjaṃ kārento migavaṃ gantvā mige vadhitvā aṅgārapakkamaṃsaṃ khādanto vicari. Athekadivasaṃ migānaṃ āgamanaṭṭhāne koṭṭhakaṃ katvā mige olokayamāno aṭṭhāsi. Tadā so tāpaso tassa rañño avidūre ekaṃ kārarukkhaṃ abhiruhitvā phalāni ocinanto ocinitaphalasākhaṃ muñci. Tassā vissaṭṭhāya saddena taṃṭhānaṃ pattā migā palāyiṃsu. Rājā kujjhitvā tāpasaṃ visamissitena sallena vijjhi. So parigalitvā patanto matthakena khadirakhāṇukaṃ āsādetvā sūlaggeyeva kālamakāsi. Rājā taṅkhaṇeyeva dvidhā bhinnaṃ pathaviṃ pavisitvā sattisūlaniraye nibbatti, tigāvutappamāṇaṃ sarīraṃ ahosi. Tatra taṃ nirayapālā jalitehi āvudhehi koṭṭetvā jalitaṃ ayapabbataṃ āropenti. Pabbatamatthake ṭhitakāle vāto paharati, so vātappahārena parigalitvā patati. Tasmiṃ khaṇe heṭṭhā navayojanāya jalitaayapathaviyā mahātālakkhandhappamāṇaṃ jalitaṃ ayasūlaṃ uṭṭhahati. So sūlaggamatthakeyeva āsādetvā sūlāvuto tiṭṭhati. Tasmiṃ khaṇe pathavī jalati, sūlaṃ jalati, tassa sarīraṃ jalati. So tattha mahāravaṃ ravanto paccati. Mahāsatto pathaviṃ dvidhā katvā taṃ nirayaṃ dassetvā mahājanassa bhītabhāvaṃ ñatvā antaradhāpesi.</p>

<p rend="bodytext"><hi rend="bold">Khaṇḍaso</hi>ti cattāro hatthapāde kaṇṇanāsañca khaṇḍākhaṇḍaṃ katvā. <hi rend="bold">Adūsaka</hi>nti niraparādhaṃ. Tathā chedāpetvā dvīhi kasāhi pahārasahassehi tāḷāpetvā jaṭāsu gahetvā ākaḍḍhāpetvā paṭikujjaṃ nipajjāpetvā <pb ed="M" n="5.0154" /> piṭṭhiyaṃ paṇhiyā paharitvā mahādukkhasamappitaṃ akāsi. <hi rend="bold">Kalābuvīci</hi>nti kalābu avīciṃ. <hi rend="bold">Kaṭuka</hi>nti tikhiṇavedanaṃ, evarūpaṃ nirayaṃ upapajjitvā channaṃ jālānaṃ antare paccati. Vitthārato pana kalāburañño vatthu <hi rend="bold">khantivādijātake</hi> (jā. 1.4.49-52) kathitameva. <hi rend="bold">Aññāni pāpiṭṭhatarāni cetthā</hi>ti etehi nirayehi pāpiṭṭhatarāni ca aññāni nirayāni sutvā. <hi rend="bold">Dhammaṃ care</hi>ti, sakka devarāja, paṇḍito kulaputto na kevalaṃ eteyeva cattāro nirayā, eteyeva ca rājāno nerayikā, atha kho aññepi nirayā, aññepi ca rājāno nirayesu uppannāti viditvā catupaccayadānadhammikārakkhāvaraṇasaṃvidhānasaṅkhātaṃ samaṇabrāhmaṇesu dhammaṃ careyyāti.</p>

<p rend="bodytext">Evaṃ <pb ed="P" n="5.0146" /> mahāsattena catunnaṃ rājūnaṃ nibbattaṭṭhāne dassite tayo rājāno nikkaṅkhā ahesuṃ. Tato sakko avasese cattāro pañhe pucchanto gāthamāha –</p>

<p rend="hangnum" n="17:75"><hi rend="paranum">17:75</hi><hi rend="dot">.</hi></p>

<p rend="gatha1"> ‘‘Subhāsitaṃ <pb ed="V" n="5.0140" /> te anumodiyāna, aññaṃ taṃ pucchāmi tadiṅgha brūhi;</p>

<p rend="gatha2">Kathaṃvidhaṃ sīlavantaṃ vadanti, kathaṃvidhaṃ paññavantaṃ vadanti;</p>

<p rend="gathalast">Kathaṃvidhaṃ sappurisaṃ vadanti, kathaṃvidhaṃ no siri no jahātī’’ti.</p>

<p rend="bodytext">Tattha <hi rend="bold">kathaṃvidhaṃ no siri no jahātī</hi>ti kathaṃvidhaṃ nu purisaṃ paṭiladdhasirī na jahātīti.</p>

<p rend="bodytext">Athassa vissajjento mahāsatto catasso gāthāyo abhāsi –</p>

<p rend="hangnum" n="17:76"><hi rend="paranum">17:76</hi><hi rend="dot">.</hi></p>

<p rend="gatha1"> ‘‘Kāyena vācāya ca yodha saññato, manasā ca kiñci na karoti pāpaṃ;</p>

<p rend="gathalast">Na attahetū alikaṃ bhaṇeti, tathāvidhaṃ sīlavantaṃ vadanti.</p>

<p rend="hangnum" n="17:77"><hi rend="paranum">17:77</hi><hi rend="dot">.</hi></p>

<p rend="gatha1"> ‘‘Gambhīrapañhaṃ <pb ed="M" n="5.0155" /> manasābhicintayaṃ, nāccāhitaṃ kamma karoti luddaṃ;</p>

<p rend="gathalast">Kālāgataṃ atthapadaṃ na riñcati, tathāvidhaṃ paññavantaṃ vadanti.</p>

<p rend="hangnum" n="17:78"><hi rend="paranum">17:78</hi><hi rend="dot">.</hi></p>

<p rend="gatha1"> ‘‘Yo ve kataññū katavedi dhīro, kalyāṇamitto daḷhabhatti ca hoti;</p>

<p rend="gathalast">Dukhitassa sakkacca karoti kiccaṃ, tathāvidhaṃ sappurisaṃ vadanti.</p>

<p rend="hangnum" n="17:79"><hi rend="paranum">17:79</hi><hi rend="dot">.</hi></p>

<p rend="gatha1"> ‘‘Etehi sabbehi guṇehupeto, saddho mudū saṃvibhāgī vadaññū;</p>

<p rend="gathalast">Saṅgāhakaṃ sakhilaṃ saṇhavācaṃ, tathāvidhaṃ no siri no jahātī’’ti.</p>

<p rend="bodytext">Tattha <pb ed="P" n="5.0147" /><hi rend="bold">‘‘kāyenā’’</hi>tiādīni padāni tividhasucaritadvāravasena vuttāni. <hi rend="bold">Na attahetū</hi>ti desanāsīsamevetaṃ, attahetu vā parahetu vā yasahetu vā dhanahetu vā lābhahetu vā āmisakiñcikkhahetu vā alikaṃ na kathetīti attho. Kāmañcesa attho ‘‘vācāya saññato’’ti imināva siddho, musāvādino pana akattabbaṃ pāpaṃ nāma natthīti garubhāvadīpanatthaṃ puna evamāhāti veditabbo. Taṃ puggalaṃ sīlavantaṃ vadanti.</p>

<p rend="bodytext"><hi rend="bold">Gambhīrapañha</hi>nti atthato ca pāḷito ca gambhīraṃ guḷhaṃ paṭicchannaṃ <hi rend="bold">sattubhastajātaka-</hi> (jā. 1.7.46 ādayo) <hi rend="bold">sambhavajātaka-</hi> (jā. 1.16.138 ādayo) <hi rend="bold">mahāumaṅgajātakesu</hi> (jā. 2.22.590 ādayo) āgatasadisaṃ pañhaṃ. <hi rend="bold">Manasābhicintaya</hi>nti manasā abhicintento atthaṃ paṭivijjhitvā candasahassaṃ sūriyasahassaṃ uṭṭhāpento viya pākaṭaṃ katvā yo kathetuṃ sakkotīti <pb ed="V" n="5.0141" /> attho. <hi rend="bold">Nāccāhita</hi>nti na atiahitaṃ, hitātikkantaṃ luddaṃ pharusaṃ sāhasikakammañca yo na karotīti attho. Imassa panatthassa āvibhāvatthaṃ –</p>

<p rend="gatha1">‘‘Na <pb ed="M" n="5.0156" /> paṇḍitā attasukhassa hetu, pāpāni kammāni samācaranti;</p>

<p rend="gathalast">Dukkhena phuṭṭhā piḷitāpi santā, chandā dosā ca na jahanti dhamma’’nti. –</p>

<p rend="unindented">Bhūripañho kathetabbo.</p>

<p rend="bodytext"><hi rend="bold">Kālāgata</hi>nti ettha dānaṃ dātabbakāle, sīlaṃ rakkhaṇakāle, uposathaṃ upavāsakāle, saraṇesu patiṭṭhānakāle, pabbajitakāle, samaṇadhammakaraṇakāle, vipassanācārasmiṃ yuñjanakāle cāti imāni dānādīni sampādento kālāgataṃ atthapadaṃ na riñcati na hāpeti na gaḷāpeti nāma. <hi rend="bold">Tathāvidha</hi>nti sakka sabbaññubuddhā ca paccekabuddhā ca bodhisattā ca paññavantaṃ kathentā evarūpaṃ puggalaṃ kathenti.</p>

<p rend="bodytext"><hi rend="bold">‘‘Yo ve’’</hi>ti gāthāya parena attano kataguṇaṃ jānātīti <hi rend="bold">kataññū</hi>. Evaṃ ñatvā pana yenassa guṇo kato, tassa guṇaṃ paṭikaronto <hi rend="bold">katavedī</hi> nāma. <hi rend="bold">Dukhitassā</hi>ti attano sahāyassa dukkhappattassa dukkhaṃ attani āropetvā yo tassa uppannakiccaṃ sahatthena sakkaccaṃ karoti, buddhādayo evarūpaṃ sappurisaṃ nāma kathenti. Apica sappurisā nāma kataññū katavedino hontīti <hi rend="bold">satapattajātaka-</hi> (jā. 1.3.85-87) <hi rend="bold">cūḷahaṃsajātaka-</hi> (jā. 1.15.133 ādayo) <hi rend="bold">mahāhaṃsajātakādīni</hi> (jā. 2.21.89 ādayo) kathetabbāni. <hi rend="bold">Etehi sabbehī</hi>ti sakka yo etehi heṭṭhā vuttehi sīlādīhi sabbehipi guṇehi upeto. <hi rend="bold">Saddho</hi>ti okappanasaddhāya samannāgato. <hi rend="bold">Mudū</hi>ti piyabhāṇī. <hi rend="bold">Saṃvibhāgī</hi>ti sīlasaṃvibhāgadānasaṃvibhāgābhiratattā saṃvibhāgī. Yācakānaṃ vacanaṃ ñatvā dānavasena <hi rend="bold">vadaññū</hi>. Catūhi saṅgahavatthūhi tesaṃ tesaṃ saṅgaṇhanato <hi rend="bold">saṅgāhakaṃ,</hi> madhuravacanatāya <hi rend="bold">sakhilaṃ,</hi> maṭṭhavacanatāya <hi rend="bold">saṇhavācaṃ</hi> tathāvidhaṃ nu puggalaṃ adhigatayasasobhaggasaṅkhātā sirī no jahāti, nāssa sirī vinassatīti.</p>

<p rend="bodytext">Evaṃ <pb ed="P" n="5.0148" /> mahāsatto gaganatale puṇṇacandaṃ uṭṭhāpento viya cattāro pañhe vissajjesi. Tato paraṃ sesapañhānaṃ pucchā ca vissajjanañca hoti –</p>

<p rend="hangnum" n="17:80"><hi rend="paranum">17:80</hi><hi rend="dot">.</hi></p>

<p rend="gatha1"> ‘‘Subhāsitaṃ <pb ed="V" n="5.0142" /><pb ed="M" n="5.0157" /> te anumodiyāna, aññaṃ taṃ pucchāmi tadiṅgha brūhi;</p>

<p rend="gathalast">Sīlaṃ siriñcāpi satañca dhammaṃ, paññañca kaṃ seṭṭhataraṃ vadanti.</p>

<p rend="hangnum" n="17:81"><hi rend="paranum">17:81</hi><hi rend="dot">.</hi></p>

<p rend="gatha1"> ‘‘Paññā hi seṭṭhā kusalā vadanti, nakkhattarājāriva tārakānaṃ;</p>

<p rend="gathalast">Sīlaṃ sirī cāpi satañca dhammo, anvāyikā paññavato bhavanti.</p>

<p rend="hangnum" n="17:82"><hi rend="paranum">17:82</hi><hi rend="dot">.</hi></p>

<p rend="gatha1"> ‘‘Subhāsitaṃ te anumodiyāna, aññaṃ taṃ pucchāmi tadiṅgha brūhi;</p>

<p rend="gatha2">Kathaṃkaro kintikaro kimācaraṃ, kiṃ sevamāno labhatīdha paññaṃ;</p>

<p rend="gathalast">Paññāya dānippaṭipadaṃ vadehi, kathaṃkaro paññavā hoti macco.</p>

<p rend="hangnum" n="17:83"><hi rend="paranum">17:83</hi><hi rend="dot">.</hi></p>

<p rend="gatha1"> ‘‘Sevetha vuddhe nipuṇe bahussute, uggāhako ca paripucchako siyā;</p>

<p rend="gathalast">Suṇeyya sakkacca subhāsitāni, evaṃkaro paññavā hoti macco.</p>

<p rend="hangnum" n="17:84"><hi rend="paranum">17:84</hi><hi rend="dot">.</hi></p>

<p rend="gatha1"> ‘‘Sa paññavā kāmaguṇe avekkhati, aniccato dukkhato rogato ca;</p>

<p rend="gathalast">Evaṃ vipassī pajahāti chandaṃ, dukkhesu kāmesu mahabbhayesu.</p>

<p rend="hangnum" n="17:85"><hi rend="paranum">17:85</hi><hi rend="dot">.</hi></p>

<p rend="gatha1"> ‘‘Sa vītarāgo pavineyya dosaṃ, mettaṃ cittaṃ bhāvaye appamāṇaṃ;</p>

<p rend="gathalast">Sabbesu bhūtesu nidhāya daṇḍaṃ, anindito brahmamupeti ṭhāna’’nti.</p>

<p rend="bodytext">Tattha <pb ed="P" n="5.0149" /><hi rend="bold">sīla</hi>nti ācārasīlaṃ. <hi rend="bold">Siri</hi>nti issariyasiriṃ. <hi rend="bold">Satañca dhamma</hi>nti sappurisadhammaṃ. <hi rend="bold">Pañña</hi>nti supaññaṃ. Evaṃ imesaṃ catunnaṃ dhammānaṃ kataraṃ dhammaṃ seṭṭhataraṃ vadantīti pucchati. <hi rend="bold">Paññā hī</hi>ti, sakka, etesu catūsu dhammesu yā esā paññā <pb ed="M" n="5.0158" /> nāma, sāva seṭṭhā, iti buddhādayo kusalā vadanti. Yathā hi tārakagaṇā candaṃ parivārenti, candova tesaṃ uttamo. Evaṃ sīlañca sirī cāpi satañca dhammoti ete tayopi anvāyikā <hi rend="bold">paññavato bhavanti</hi> paññavantameva anugacchanti, paññāya eva parivārā hontīti attho.</p>

<p rend="bodytext">‘‘Kathaṃkaro’’tiādīni aññamaññavevacanāneva. <hi rend="bold">Kathaṃkaro</hi>ti kiṃ nāma kammaṃ karonto kiṃ ācaranto kiṃ sevamāno bhajamāno payirupāsamāno idhaloke paññaṃ labhati, paññāyameva paṭipadaṃ vadehi, jānitukāmomhi, kathaṃkaro macco paññavā nāma hotīti pucchati. <hi rend="bold">Vuddhe</hi>ti paññāvuddhippatte paṇḍite. <hi rend="bold">Nipuṇe</hi>ti sukhumakāraṇajānanasamatthe. <hi rend="bold">Evaṃkaro</hi>ti yo puggalo evaṃ vuttappakāre <pb ed="V" n="5.0143" /> puggale sevati bhajati payirupāsati, pāḷiṃ uggaṇhāti, punappunaṃ atthaṃ pucchati, pāsāṇe lekhaṃ khaṇanto viya kañcananāḷiyā sīhavasaṃ sampaṭicchanto viya ohitasoto sakkaccaṃ subhāsitāni suṇāti, ayaṃ evaṃkaro macco paññavā hotīti.</p>

<p rend="bodytext">Evaṃ mahāsatto pācīnalokadhātuto sūriyaṃ uṭṭhāpento viya paññāya paṭipadaṃ kathetvā idāni tassā paññāya guṇaṃ kathento <hi rend="bold">‘‘sa paññavā’’</hi>tiādimāha. Tattha <hi rend="bold">kāmaguṇe</hi>ti kāmakoṭṭhāse hutvā abhāvaṭṭhena <hi rend="bold">aniccato,</hi> diṭṭhadhammikasamparāyikānaṃ dukkhānaṃ vatthubhāvena <hi rend="bold">dukkhato,</hi> aṭṭhanavutiyā rogamukhānaṃ kāme nissāya uppattisambhavena <hi rend="bold">rogato ca avekkhati</hi> oloketi, so <hi rend="bold">evaṃ vipassī</hi> etehi kāraṇehi kāmānaṃ aniccāditaṃ passanto ‘‘kāme nissāya uppajjanakadukkhānaṃ anto natthi, kāmānaṃ pahānameva sukha’’nti viditvā dukkhesu kāmesu mahabbhayesu chandaṃ pajahāti. <hi rend="bold">Sa vītarāgo</hi>ti, ‘‘sakka, so puggalo evaṃ vītarāgo navāghātavatthuvasena uppajjanakasabhāvadosaṃ vinetvā mettacittaṃ bhāveyya, appamāṇasattārammaṇattā appamāṇaṃ taṃ bhāvetvā aparihīnajjhāno agarahito brahmaloke uppajjatī’’ti.</p>

<p rend="bodytext">Evaṃ mahāsatte kāmānaṃ dosaṃ kathenteyeva tesaṃ tiṇṇampi rājūnaṃ sabalakāyānaṃ tadaṅgappahānena pañcakāmaguṇarāgo pahīno. Taṃ ñatvā mahāsatto tesaṃ pahaṃsanavasena gāthamāha –</p>

<p rend="hangnum" n="17:86"><hi rend="paranum">17:86</hi><hi rend="dot">.</hi></p>

<p rend="gatha1"> ‘‘Mahatthiyaṃ <pb ed="M" n="5.0159" /> āgamanaṃ ahosi, tavamaṭṭhakā bhīmarathassa cāpi;</p>

<p rend="gathalast">Kāliṅgarājassa ca uggatassa, sabbesa vo kāmarāgo pahīno’’ti.</p>

<p rend="bodytext">Tattha <pb ed="P" n="5.0150" /><hi rend="bold">mahatthiya</hi>nti mahatthaṃ mahāvipphāraṃ mahājutikaṃ. <hi rend="bold">Tavamaṭṭhakā</hi>ti tava aṭṭhakā. <hi rend="bold">Pahīno</hi>ti tadaṅgappahānena pahīno.</p>

<p rend="bodytext">Taṃ sutvā rājāno mahāsattassa thutiṃ karontā gāthamāhaṃsu –</p>

<p rend="hangnum" n="17:87"><hi rend="paranum">17:87</hi><hi rend="dot">.</hi></p>

<p rend="gatha1"> ‘‘Evametaṃ paracittavedi, sabbesa no kāmarāgo pahīno;</p>

<p rend="gathalast">Karohi okāsamanuggahāya, yathā gatiṃ te abhisambhavemā’’ti.</p>

<p rend="bodytext">Tattha <hi rend="bold">anuggahāyā</hi>ti pabbajjatthāya okāsaṃ no karohi. Yathā mayaṃ pabbajitvā tava gatiṃ nipphattiṃ abhisambhavema pāpuṇeyyāma, tayā paṭividdhaguṇaṃ paṭivijjheyyāmāti vadiṃsu.</p>

<p rend="bodytext">Atha <pb ed="V" n="5.0144" /> nesaṃ okāsaṃ karonto mahāsatto itaraṃ gāthamāha –</p>

<p rend="hangnum" n="17:88"><hi rend="paranum">17:88</hi><hi rend="dot">.</hi></p>

<p rend="gatha1"> ‘‘Karomi okāsamanuggahāya, tathā hi vo kāmarāgo pahīno;</p>

<p rend="gathalast">Pharātha kāyaṃ vipulāya pītiyā, yathā gatiṃ me abhisambhavethā’’ti.</p>

<p rend="bodytext">Tattha <hi rend="bold">pharātha kāya</hi>nti jhānapītiyā vipulāya kāyaṃ pharathāti.</p>

<p rend="bodytext">Taṃ sutvā te sampaṭicchantā gāthamāhaṃsu –</p>

<p rend="hangnum" n="17:89"><hi rend="paranum">17:89</hi><hi rend="dot">.</hi></p>

<p rend="gatha1"> ‘‘Sabbaṃ karissāma tavānusāsaniṃ, yaṃ yaṃ tuvaṃ vakkhasi bhūripañña;</p>

<p rend="gathalast">Pharāma kāyaṃ vipulāya pītiyā, yathā gatiṃ te abhisambhavemā’’ti.</p>

<p rend="bodytext">Atha nesaṃ sabalakāyānaṃ mahāsatto pabbajjaṃ dāpetvā isigaṇaṃ uyyojento gāthamāha –</p>

<p rend="hangnum" n="17:90"><hi rend="paranum">17:90</hi><hi rend="dot">.</hi></p>

<p rend="gatha1"> ‘‘Katāya <pb ed="M" n="5.0160" /> vacchassa kisassa pūjā, gacchantu bhonto isayo sādhurūpā;</p>

<p rend="gathalast">Jhāne ratā hotha sadā samāhitā, esā ratī pabbajitassa seṭṭhā’’ti.</p>

<p rend="bodytext">Tattha <hi rend="bold">gacchantū</hi>ti attano attano vasanaṭṭhānāni gacchantu.</p>

<p rend="bodytext">Isayo <pb ed="P" n="5.0151" /> tassa sarabhaṅgasatthuno vacanaṃ sirasā sampaṭicchitvā vanditvā ākāsaṃ uppatitvā sakāni vasanaṭṭhānāni gamiṃsu. Sakkopi uṭṭhāyāsanā mahāsattassa thutiṃ katvā añjaliṃ paggayha sūriyaṃ namassanto viya mahāsattaṃ namassamāno sapariso pakkāmi. Etamatthaṃ viditvā satthā imā gāthāyo abhāsi –</p>

<p rend="hangnum" n="17:91"><hi rend="paranum">17:91</hi><hi rend="dot">.</hi></p>

<p rend="gatha1"> ‘‘Sutvāna gāthā paramatthasaṃhitā, subhāsitā isinā paṇḍitena;</p>

<p rend="gathalast">Te vedajātā anumodamānā, pakkāmu devā devapuraṃ yasassino.</p>

<p rend="hangnum" n="17:92"><hi rend="paranum">17:92</hi><hi rend="dot">.</hi></p>

<p rend="gatha1"> ‘‘Gāthā imā atthavatī subyañjanā, subhāsitā isinā paṇḍitena;</p>

<p rend="gatha2">Yo kocimā aṭṭhikatvā suṇeyya, labhetha pubbāpariyaṃ visesaṃ;</p>

<p rend="gathalast">Laddhāna pubbāpariyaṃ visesaṃ, adassanaṃ maccurājassa gacche’’ti.</p>

<p rend="bodytext">Tattha <pb ed="V" n="5.0145" /><hi rend="bold">paramatthasaṃhitā</hi>ti aniccādidīpanena nibbānanissitā. <hi rend="bold">Gāthā imā</hi>ti idaṃ satthā sarabhaṅgasatthuno nibbānadāyakaṃ subhāsitaṃ vaṇṇento āha. Tattha <hi rend="bold">atthavatī</hi>ti nibbānadāyakaṭṭhena paramatthanissitā. <hi rend="bold">Subyañjanā</hi>ti parisuddhabyañjanā. <hi rend="bold">Subhāsitā</hi>ti sukathitā. <hi rend="bold">Aṭṭhikatvā</hi>ti attano atthikabhāvaṃ katvā atthiko hutvā sakkaccaṃ suṇeyya. <hi rend="bold">Pubbāpariya</hi>nti paṭhamajjhānaṃ pubbaviseso, dutiyajjhānaṃ aparaviseso. Dutiyajjhānaṃ pubbaviseso, tatiyajjhānaṃ aparavisesoti evaṃ aṭṭhasamāpatticatumaggavasena pubbāparabhāvena ṭhitaṃ visesaṃ. <hi rend="bold">Adassana</hi>nti pariyosāne aparavisesaṃ <pb ed="M" n="5.0161" /> arahattaṃ labhitvā nibbānaṃ pāpuṇeyya. Nibbānappatto hi puggalo maccurājassa adassanaṃ gato nāma hotīti.</p>

<p rend="bodytext">Evaṃ satthā arahattena desanāya kūṭaṃ gaṇhitvā ‘‘na, bhikkhave, idāneva, pubbepi moggallānassa āḷāhane pupphavassaṃ vassī’’ti vatvā saccāni pakāsetvā jātakaṃ samodhānento āha –</p>

<p rend="hangnum" n="17:93"><hi rend="paranum">17:93</hi><hi rend="dot">.</hi></p>

<p rend="gatha1"> ‘‘Sālissaro sāriputto, meṇḍissaro ca kassapo;</p>

<p rend="gathalast">Pabbato anuruddho ca, kaccāyano ca devalo;</p>

<p rend="hangnum" n="17:94"><hi rend="paranum">17:94</hi><hi rend="dot">.</hi></p>

<p rend="gatha1"> ‘‘Anusisso ca ānando, kisavaccho ca kolito;</p>

<p rend="gatha2">Nārado udāyitthero, parisā buddhaparisā;</p>

<p rend="gathalast">Sarabhaṅgo lokanātho, evaṃ dhāretha jātaka’’nti.</p>

<p rend="centre">Sarabhaṅgajātakavaṇṇanā dutiyā.</p>

<p rend="title">(523) 3. Alambusājātakavaṇṇanā</p>

<p rend="bodytext"><hi rend="bold">Athabravī</hi>ti <pb ed="P" n="5.0152" /> idaṃ satthā jetavane viharanto purāṇadutiyikāpalobhanaṃ ārabbha kathesi. Vatthu <hi rend="bold">indriyajātake</hi> (jā. 1.8.60 ādayo) vitthāritameva. Satthā pana taṃ bhikkhuṃ ‘‘saccaṃ kira tvaṃ, bhikkhu, ukkaṇṭhitosī’’ti pucchitvā ‘‘saccaṃ, bhante’’ti vutte ‘‘kena ukkaṇṭhāpitosī’’ti vatvā ‘‘purāṇadutiyikāyā’’ti vutte ‘‘bhikkhu esā itthī tuyhaṃ anatthakārikā, tvaṃ etaṃ nissāya jhānaṃ nāsetvā tīṇi saṃvaccharāni mūḷho visaññī nipajjitvā uppannāya saññāya mahāparidevaṃ paridevī’’ti vatvā atītaṃ āhari.</p>

<p rend="bodytext">Atīte <pb ed="V" n="5.0146" /> bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto sabbasippesu nipphattiṃ patvā isipabbajjaṃ pabbajitvā araññāyatane vanamūlaphalāhāro yāpesi. Athekā migī tassa passāvaṭṭhāne sambhavamissakaṃ tiṇaṃ khāditvā udakaṃ pivi. Ettakeneva ca tasmiṃ paṭibaddhacittā gabbhaṃ paṭilabhitvā tato paṭṭhāya katthaci agantvā tattheva tiṇaṃ khāditvā assamassa sāmanteyeva vicarati <pb ed="M" n="5.0162" />. Mahāsatto pariggaṇhanto taṃ kāraṇaṃ aññāsi. Sā aparabhāge manussadārakaṃ vijāyi. Mahāsatto taṃ puttasinehena paṭijaggi, ‘‘isisiṅgo’’tissa nāmaṃ akāsi. Atha naṃ mahāsatto viññutappattaṃ pabbājetvā attano mahallakakāle taṃ ādāya nārivanaṃ nāma gantvā, ‘‘tāta, imasmiṃ himavante imehi pupphehi sadisā itthiyo nāma honti, tā attano vasaṃ gate mahāvināsaṃ pāpenti, na tāsaṃ vasaṃ nāma gantuṃ vaṭṭatī’’ti ovaditvā aparabhāge brahmalokaparāyaṇo ahosi.</p>

<p rend="bodytext">Isisiṅgopi jhānakīḷaṃ kīḷanto himavantappadese vāsaṃ kappesi. Ghoratapo paramadhitindriyo ahosi. Athassa sīlatejena sakkassa bhavanaṃ kampi, sakko āvajjento taṃ kāraṇaṃ ñatvā ‘‘ayaṃ maṃ sakkattā cāveyya, ekaṃ accharaṃ pesetvā sīlamassa bhindāpessāmī’’ti sakaladevalokaṃ upaparikkhanto attano aḍḍhateyyakoṭisaṅkhānaṃ paricārikānaṃ majjhe ekaṃ alambusaṃ nāma accharaṃ ṭhapetvā aññaṃ tassa sīlaṃ bhindituṃ samatthaṃ adisvā taṃ pakkosāpetvā tassa sīlabhedaṃ kātuṃ āṇāpesi. Tamatthaṃ <pb ed="P" n="5.0153" /> āvikaronto satthā paṭhamaṃ gāthamāha –</p>

<p rend="hangnum" n="17:95"><hi rend="paranum">17:95</hi><hi rend="dot">.</hi></p>

<p rend="gatha1"> ‘‘Athabravi brahā indo, vatrabhū jayataṃ pitā;</p>

<p rend="gathalast">Devakaññaṃ parābhetvā, sudhammāyaṃ alambusa’’nti.</p>

<p rend="bodytext">Tattha <hi rend="bold">brahā</hi>ti mahā. <hi rend="bold">Vatrabhū</hi>ti vatrassa nāma asurassa abhibhavitā. <hi rend="bold">Jayataṃ pitā</hi>ti jayantānaṃ jayappattānaṃ sesānaṃ tettiṃsāya devaputtānaṃ pitukiccasādhanena pitā. <hi rend="bold">Parābhetvā</hi>ti hadayaṃ bhinditvā olokento viya taṃ ‘‘paṭibalā aya’’nti ñatvāti attho. <hi rend="bold">Sudhammāya</hi>nti sudhammāyaṃ devasabhāyaṃ.</p>

<p rend="bodytext">Paṇḍukambalasilāsane nisinno taṃ alambusaṃ pakkosāpetvā idamāha –</p>

<p rend="hangnum" n="17:96"><hi rend="paranum">17:96</hi><hi rend="dot">.</hi></p>

<p rend="gatha1"> ‘‘Misse <pb ed="V" n="5.0147" /> devā taṃ yācanti, tāvatiṃsā saindakā;</p>

<p rend="gathalast">Isippalobhane gaccha, isisiṅgaṃ alambuse’’ti.</p>

<p rend="bodytext">Tattha <pb ed="M" n="5.0163" /><hi rend="bold">misse</hi>ti taṃ ālapati, idañca tassā nāmaṃ, sabbā panitthiyo purise kilesamissanena missanato ‘‘missā’’ti vuccanti, tena sādhāraṇena guṇanāmenālapanto evamāha. <hi rend="bold">Isippalobhane</hi>ti isīnaṃ palobhanasamatthe. <hi rend="bold">Isisiṅga</hi>nti tassa kira matthake migasiṅgākārena dve cūḷā uṭṭhahiṃsu, tasmā evaṃ vuccati.</p>

<p rend="bodytext">Iti sakko ‘‘gaccha isisiṅgaṃ upasaṅkamitvā attano vasaṃ ānetvā sīlamassa bhindā’’ti alambusaṃ āṇāpesi.</p>

<p rend="hangnum" n="17:97"><hi rend="paranum">17:97</hi><hi rend="dot">.</hi></p>

<p rend="gatha1"> ‘‘Purāyaṃ amhe acceti, vattavā brahmacariyavā;</p>

<p rend="gathalast">Nibbānābhirato vuddho, tassa maggāni āvarā’’ti. – vacanaṃ āha;</p>

<p rend="bodytext">Tattha <hi rend="bold">purāya</hi>nti ayaṃ tāpaso vattasampanno ca brahmacariyavā ca, so panesa dīghāyukatāya nibbānasaṅkhāte magge abhirato guṇavuddhiyā ca vuddho. Tasmā yāva esa amhe nātikkamati, na abhibhavitvā imamhā ṭhānā cāveti, tāvadeva tvaṃ gantvā tassa devalokagamanāni maggāni āvara, yathā idha nāgacchati, evaṃ karohīti attho.</p>

<p rend="bodytext">Taṃ sutvā alambusā gāthādvayamāha –</p>

<p rend="hangnum" n="17:98"><hi rend="paranum">17:98</hi><hi rend="dot">.</hi></p>

<p rend="gatha1"> ‘‘Devarāja kimeva tvaṃ, mameva tuvaṃ sikkhasi;</p>

<p rend="gathalast">Isippalobhane gaccha, santi aññāpi accharā.</p>

<p rend="hangnum" n="17:99"><hi rend="paranum">17:99</hi><hi rend="dot">.</hi></p>

<p rend="gatha1"> ‘‘Mādisiyo pavarā ceva, asoke nandane vane;</p>

<p rend="gathalast">Tāsampi hotu pariyāyo, tāpi yantu palobhanā’’ti.</p>

<p rend="bodytext">Tattha <pb ed="P" n="5.0154" /><hi rend="bold">kimeva tva</hi>nti kiṃ nāmetaṃ tvaṃ karosīti dīpeti. <hi rend="bold">Mameva tuvaṃ sikkhasī</hi>ti imasmiṃ sakaladevaloke mameva tuvaṃ ikkhasi, aññaṃ na passasīti adhippāyena vadati. <hi rend="bold">Sa</hi>-kāro panettha byañjanasandhikaro. <hi rend="bold">Isippalobhane gacchā</hi>ti kiṃkāraṇā maññeva evaṃ vadesīti adhippāyo <pb ed="V" n="5.0148" />. <hi rend="bold">Pavarā cevā</hi>ti mayā uttaritarā ceva. <hi rend="bold">Asoke</hi>ti sokarahite. <hi rend="bold">Nandane</hi>ti nandijanake. <hi rend="bold">Pariyāyo</hi>ti gamanavāro.</p>

<p rend="bodytext">Tato <pb ed="M" n="5.0164" /> sakko tisso gāthāyo abhāsi –</p>

<p rend="hangnum" n="17:100"><hi rend="paranum">17:100</hi><hi rend="dot">.</hi></p>

<p rend="gatha1"> ‘‘Addhā hi saccaṃ bhaṇasi, santi aññāpi accharā;</p>

<p rend="gathalast">Tādisiyo pavarā ceva, asoke nandane vane.</p>

<p rend="hangnum" n="17:101"><hi rend="paranum">17:101</hi><hi rend="dot">.</hi></p>

<p rend="gatha1"> ‘‘Na tā evaṃ pajānanti, pāricariyaṃ pumaṃ gatā;</p>

<p rend="gathalast">Yādisaṃ tvaṃ pajānāsi, nāri sabbaṅgasobhane.</p>

<p rend="hangnum" n="17:102"><hi rend="paranum">17:102</hi><hi rend="dot">.</hi></p>

<p rend="gatha1"> ‘‘Tvameva gaccha kalyāṇi, itthīnaṃ pavarā casi;</p>

<p rend="gathalast">Taveva vaṇṇarūpena, savasamānayissasī’’ti.</p>

<p rend="bodytext">Tattha <hi rend="bold">pumaṃ gatā</hi>ti purisaṃ upasaṅkamantā samānā purisapalobhinipāricariyaṃ na jānanti. <hi rend="bold">Vaṇṇarūpenā</hi>ti sarīravaṇṇena ceva rūpasampattiyā ca. <hi rend="bold">Savasamānayissasī</hi>ti taṃ tāpasaṃ attano vasaṃ ānessasīti.</p>

<p rend="bodytext">Taṃ sutvā alambusā dve gāthā abhāsi –</p>

<p rend="hangnum" n="17:103"><hi rend="paranum">17:103</hi><hi rend="dot">.</hi></p>

<p rend="gatha1"> ‘‘Na vāhaṃ na gamissāmi, devarājena pesitā;</p>

<p rend="gathalast">Vibhemi cetaṃ āsāduṃ, uggatejo hi brāhmaṇo.</p>

<p rend="hangnum" n="17:104"><hi rend="paranum">17:104</hi><hi rend="dot">.</hi></p>

<p rend="gatha1"> ‘‘Aneke nirayaṃ pattā, isimāsādiyā janā;</p>

<p rend="gathalast">Āpannā mohasaṃsāraṃ, tasmā lomāni haṃsaye’’ti.</p>

<p rend="bodytext">Tattha <hi rend="bold">na vāha</hi>nti na ve ahaṃ. <hi rend="bold">Vibhemī</hi>ti bhāyāmi. <hi rend="bold">Āsādu</hi>nti āsādituṃ. Idaṃ vuttaṃ hoti – nāhaṃ, deva, tayā pesitā na gamissāmi, apicāhaṃ taṃ isiṃ sīlabhedanatthāya allīyituṃ bhāyāmi, uggatejo hi soti. <hi rend="bold">Āsādiyā</hi>ti āsādetvā. <hi rend="bold">Mohasaṃsāra</hi>nti mohena saṃsāraṃ, mohena isiṃ palobhetvā saṃsāraṃ āpannā vaṭṭadukkhe patiṭṭhitā sattā gaṇanapathaṃ atikkantā <pb ed="V" n="5.0149" />. <hi rend="bold">Tasmā</hi>ti tena kāraṇena. <hi rend="bold">Lomāni haṃsaye</hi>ti ahaṃ lomāni uṭṭhapemi, ‘‘tassa kirāhaṃ sīlaṃ bhindissāmī’’ti cintayamānāya me lomāni pahaṃsantīti vadati.</p>

<p rend="hangnum" n="17:105"><hi rend="paranum">17:105</hi><hi rend="dot">.</hi></p>

<p rend="gatha1"> ‘‘Idaṃ vatvāna pakkāmi, accharā kāmavaṇṇinī;</p>

<p rend="gathalast">Missā missitumicchantī, isisiṅgaṃ alambusā.</p>

<p rend="hangnum" n="17:106"><hi rend="paranum">17:106</hi><hi rend="dot">.</hi></p>

<p rend="gatha1"> ‘‘Sā <pb ed="P" n="5.0155" /><pb ed="M" n="5.0165" /> ca taṃ vanamogayha, isisiṅgena rakkhitaṃ;</p>

<p rend="gathalast">Bimbijālakasañchannaṃ, samantā addhayojanaṃ.</p>

<p rend="hangnum" n="17:107"><hi rend="paranum">17:107</hi><hi rend="dot">.</hi></p>

<p rend="gatha1"> ‘‘Pātova pātarāsamhi, udaṇhasamayaṃ pati;</p>

<p rend="gathalast">Aggiṭṭhaṃ parimajjantaṃ, isisiṅgaṃ upāgamī’’ti. – imā abhisambuddhagāthā;</p>

<p rend="bodytext">Tattha <hi rend="bold">pakkāmī</hi>ti tena hi, devarāja, āvajjeyyāsi manti attano sayanagabbhaṃ pavisitvā alaṅkaritvā isisiṅgaṃ kilesena missituṃ icchantī pakkāmi, bhikkhave, sā accharā tassa assamaṃ gatāti. <hi rend="bold">Bimbijālakasañchanna</hi>nti rattaṅkuravanena sañchannaṃ. <hi rend="bold">Pātova pātarāsamhī</hi>ti, bhikkhave, pātarāsavelāya pātova pageyeva atipageva. <hi rend="bold">Udaṇhasamayaṃ patī</hi>ti sūriyuggamanavelāyameva. <hi rend="bold">Aggiṭṭha</hi>nti aggisālaṃ. Rattiṃ padhānamanuyuñjitvā pātova nhatvā udakakiccaṃ katvā paṇṇasālāyaṃ thokaṃ jhānasukhena vītināmetvā nikkhamitvā aggisālaṃ sammajjantaṃ taṃ isisiṅgaṃ sā upāgami, itthivilāsaṃ dassentī tassa purato aṭṭhāsi.</p>

<p rend="bodytext">Atha naṃ tāpaso pucchanto āha –</p>

<p rend="hangnum" n="17:108"><hi rend="paranum">17:108</hi><hi rend="dot">.</hi></p>

<p rend="gatha1"> ‘‘Kā nu vijjurivābhāsi, osadhī viya tārakā;</p>

<p rend="gathalast">Vicittahatthābharaṇā, āmuttamaṇikuṇḍalā.</p>

<p rend="hangnum" n="17:109"><hi rend="paranum">17:109</hi><hi rend="dot">.</hi></p>

<p rend="gatha1"> ‘‘Ādiccavaṇṇasaṅkāsā, hemacandanagandhinī;</p>

<p rend="gathalast">Saññatūrū mahāmāyā, kumārī cārudassanā.</p>

<p rend="hangnum" n="17:110"><hi rend="paranum">17:110</hi><hi rend="dot">.</hi></p>

<p rend="gatha1"> ‘‘Vilaggā mudukā suddhā, pādā te suppatiṭṭhitā;</p>

<p rend="gathalast">Gamanā kāmanīyā te, harantiyeva me mano.</p>

<p rend="hangnum" n="17:111"><hi rend="paranum">17:111</hi><hi rend="dot">.</hi></p>

<p rend="gatha1"> ‘‘Anupubbā <pb ed="V" n="5.0150" /> ca te ūrū, nāganāsasamūpamā;</p>

<p rend="gathalast">Vimaṭṭhā tuyhaṃ sussoṇī, akkhassa phalakaṃ yathā.</p>

<p rend="hangnum" n="17:112"><hi rend="paranum">17:112</hi><hi rend="dot">.</hi></p>

<p rend="gatha1"> ‘‘Uppalasseva kiñjakkhā, nābhi te sādhusaṇṭhitā;</p>

<p rend="gathalast">Purā kaṇhañjanasseva, dūrato patidissati.</p>

<p rend="hangnum" n="17:113"><hi rend="paranum">17:113</hi><hi rend="dot">.</hi></p>

<p rend="gatha1"> ‘‘Duvidhā <pb ed="M" n="5.0166" /> jātā urajā, avaṇṭā sādhupaccudā;</p>

<p rend="gathalast">Payodharā apatitā, aḍḍhalābusamā thanā.</p>

<p rend="hangnum" n="17:114"><hi rend="paranum">17:114</hi><hi rend="dot">.</hi></p>

<p rend="gatha1"> ‘‘Dīghā kambutalābhāsā, gīvā eṇeyyakā yathā;</p>

<p rend="gathalast">Paṇḍarāvaraṇā vaggu, catutthamanasannibhā.</p>

<p rend="hangnum" n="17:115"><hi rend="paranum">17:115</hi><hi rend="dot">.</hi></p>

<p rend="gatha1"> ‘‘Uddhaggā <pb ed="P" n="5.0156" /> ca adhaggā ca, dumaggaparimajjitā;</p>

<p rend="gathalast">Duvijā nelasambhūtā, dantā tava sudassanā.</p>

<p rend="hangnum" n="17:116"><hi rend="paranum">17:116</hi><hi rend="dot">.</hi></p>

<p rend="gatha1"> ‘‘Apaṇḍarā lohitantā, jiñjūkaphalasannibhā;</p>

<p rend="gathalast">Āyatā ca visālā ca, nettā tava sudassanā.</p>

<p rend="hangnum" n="17:117"><hi rend="paranum">17:117</hi><hi rend="dot">.</hi></p>

<p rend="gatha1"> ‘‘Nātidīghā susammaṭṭhā, kanakabyāsamocitā;</p>

<p rend="gathalast">Uttamaṅgaruhā tuyhaṃ, kesā candanagandhikā.</p>

<p rend="hangnum" n="17:118"><hi rend="paranum">17:118</hi><hi rend="dot">.</hi></p>

<p rend="gatha1"> ‘‘Yāvatā kasigorakkhā, vāṇijānañca yā gati;</p>

<p rend="gathalast">Isīnañca parakkantaṃ, saññatānaṃ tapassinaṃ.</p>

<p rend="hangnum" n="17:119"><hi rend="paranum">17:119</hi><hi rend="dot">.</hi></p>

<p rend="gatha1"> ‘‘Na te samasamaṃ passe, asmiṃ pathavimaṇḍale;</p>

<p rend="gathalast">Ko vā tvaṃ kassa vā putto, kathaṃ jānemu taṃ maya’’nti.</p>

<p rend="bodytext">Tattha <hi rend="bold">vicittahatthābharaṇā</hi>ti vicittehi hatthābharaṇehi samannāgatā. <hi rend="bold">Hemacandanagandhinī</hi>ti suvaṇṇavaṇṇacandanagandhavilepanā. <hi rend="bold">Saññatūrū</hi>ti suvaṭṭitaghanaūru sampannaūrulakkhaṇā. <hi rend="bold">Vilaggā</hi>ti saṃkhittamajjhā. <hi rend="bold">Mudukā</hi>ti mudu sukhumālā. <hi rend="bold">Suddhā</hi>ti nimmalā. <hi rend="bold">Suppatiṭṭhitā</hi>ti samaṃ pathaviṃ phusantā <pb ed="V" n="5.0151" /> suṭṭhu patiṭṭhitā. <hi rend="bold">Gamanā</hi>ti gacchamānā. <hi rend="bold">Kāmanīyā</hi>ti kantā kāmitabbayuttakā. <hi rend="bold">Harantiyeva me mano</hi>ti ete evarūpena paramena itthivilāsena caṅkamantiyā tava pādā mama cittaṃ harantiyeva. <hi rend="bold">Vimaṭṭhā</hi>ti visālā. <hi rend="bold">Sussoṇī</hi>ti sundarasoṇī. <hi rend="bold">Akkhassā</hi>ti sundaravaṇṇassa akkhassa suvaṇṇaphalakaṃ viya visālā te soṇīti vadati. <hi rend="bold">Uppalasseva kiñjakkhā</hi>ti nīluppalakaṇṇikā viya. <hi rend="bold">Kaṇhañjanassevā</hi>ti sukhumakaṇhalomacittattā evamāha.</p>

<p rend="bodytext">‘‘Duvidhā’’tigāthaṃ thane vaṇṇayanto āha. Te hi dve hutvā ure jātā vaṇṭassa abhāvā <hi rend="bold">avaṇṭā,</hi> ure laggā eva hutvā suṭṭhu nikkhantattā <pb ed="M" n="5.0167" /><hi rend="bold">sādhupaccudā,</hi> payassa dhāraṇato <hi rend="bold">payodharā, apatitā</hi>ti na patitā, amilātatāya vā alambanatāya vā na anto paviṭṭhāti apatitā, suvaṇṇaphalake ṭhapitasuvaṇṇamayavaṭṭaalābuno aḍḍhena sadisatāya <hi rend="bold">aḍḍhalābusamā thanā. Eṇeyyakā yathā</hi>ti eṇīmigassa hi dīghā ca vaṭṭā ca gīvā sobhati yathā, evaṃ tava gīvā thokaṃ dīghā. <hi rend="bold">Kambutalābhāsā</hi>ti suvaṇṇāliṅgatalasannibhā gīvāti attho. <hi rend="bold">Paṇḍarāvaraṇā</hi>ti dantāvaraṇā. <hi rend="bold">Catutthamanasannibhā</hi>ti catutthamano vuccati catutthamanavatthubhūtā jivhā. Abhirattabhāvena jivhāsadisaṃ te oṭṭhapariyosānanti vadati. <hi rend="bold">Uddhaggā</hi>ti heṭṭhimadantā. <hi rend="bold">Adhaggā</hi>ti uparimadantā. <hi rend="bold">Dumaggaparimajjitā</hi>ti <pb ed="P" n="5.0157" /> dantakaṭṭhaparimajjitā parisuddhā. <hi rend="bold">Duvijā</hi>ti dvijā. <hi rend="bold">Nelasambhūtā</hi>ti niddosesu hanumaṃsapariyosānesu sambhūtā.</p>

<p rend="bodytext"><hi rend="bold">Apaṇḍarā</hi>ti kaṇhā. <hi rend="bold">Lohitantā</hi>ti rattapariyantā. <hi rend="bold">Jiñjūkaphalasannibhā</hi>ti rattaṭṭhāne jiñjukaphalasadisā. <hi rend="bold">Sudassanā</hi>ti passantānaṃ atittikarā pañcapasādasamannāgatā. <hi rend="bold">Nātidīghā</hi>ti pamāṇayuttā. <hi rend="bold">Susammaṭṭhā</hi>ti suṭṭhu sammaṭṭhā. <hi rend="bold">Kanakabyāsamocitā</hi>ti kanakabyā vuccati suvaṇṇaphaṇikā, tāya gandhatelaṃ ādāya paharitā suracitā. <hi rend="bold">Kasigorakkhā</hi>ti iminā kasiñca gorakkhañca nissāya jīvanakasatte dasseti. <hi rend="bold">Yā gatī</hi>ti yattakā nipphatti. <hi rend="bold">Parakkanta</hi>nti yattakaṃ isīnaṃ parakkantaṃ, vitthārīkatā imasmiṃ himavante yattakā isayo vasantīti attho. <hi rend="bold">Na te samasama</hi>nti tesu sabbesu ekampi rūpalīḷāvilāsādisamatāya tayā samānaṃ na passāmi. <hi rend="bold">Ko vā tva</hi>nti idaṃ tassā itthibhāvaṃ jānanto purisavohāravasena pucchati.</p>

<p rend="bodytext">Evaṃ pādato paṭṭhāya yāva kesā attano vaṇṇaṃ bhāsante tāpase alambusā tuṇhī hutvā tassā kathāya yathānusandhiṃ gatāya tassa sammūḷhabhāvaṃ ñatvā gāthamāha –</p>

<p rend="hangnum" n="17:120"><hi rend="paranum">17:120</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0152" /> pañhakālo bhaddante, kassapevaṃ gate sati;</p>

<p rend="gatha2">Ehi samma ramissāma, ubho asmākamassame;</p>

<p rend="gathalast">Ehi taṃ upagūhissaṃ, ratīnaṃ kusalo bhavā’’ti.</p>

<p rend="bodytext">Tattha <pb ed="M" n="5.0168" /><hi rend="bold">kassapevaṃ gate satī</hi>ti kassapagotta evaṃ tava citte pavatte sati pañhakālo na hoti. <hi rend="bold">Sammā</hi>ti vayassa, piyavacanālapanametaṃ. <hi rend="bold">Ratīna</hi>nti pañcakāmaguṇaratīnaṃ.</p>

<p rend="bodytext">Evaṃ vatvā alambusā cintesi – ‘‘nāyaṃ mayi ṭhitāya hatthapāsaṃ āgamissati, gacchantī viya bhavissāmī’’ti. Sā itthimāyākusalatāya tāpasaṃ anupasaṅkamitvā āgatamaggābhimukhī pāyāsi. Tamatthaṃ pakāsento satthā āha –</p>

<p rend="hangnum" n="17:121"><hi rend="paranum">17:121</hi><hi rend="dot">.</hi></p>

<p rend="gatha1"> ‘‘Idaṃ vatvāna pakkāmi, accharā kāmavaṇṇinī;</p>

<p rend="gathalast">Missā missitumicchantī, isisiṅgaṃ alambusā’’ti.</p>

<p rend="bodytext">Atha <pb ed="P" n="5.0158" /> naṃ tāpaso gacchantiṃ disvā ‘‘ayaṃ gacchatī’’ti attano dandhaparakkamaṃ mandagamanaṃ chinditvā vegena dhāvitvā kesesu hatthena parāmasi. Tamatthaṃ pakāsento satthā āha –</p>

<p rend="hangnum" n="17:122"><hi rend="paranum">17:122</hi><hi rend="dot">.</hi></p>

<p rend="gatha1"> ‘‘So ca vegena nikkhamma, chetvā dandhaparakkamaṃ;</p>

<p rend="gathalast">Tamuttamāsu veṇīsu, ajjhappatto parāmasi.</p>

<p rend="hangnum" n="17:123"><hi rend="paranum">17:123</hi><hi rend="dot">.</hi></p>

<p rend="gatha1"> ‘‘Tamudāvatta kalyāṇī, palissaji susobhanā;</p>

<p rend="gathalast">Cavitamhi brahmacariyā, yathā taṃ atha tositā.</p>

<p rend="hangnum" n="17:124"><hi rend="paranum">17:124</hi><hi rend="dot">.</hi></p>

<p rend="gatha1"> ‘‘Manasā agamā indaṃ, vasantaṃ nandane vane;</p>

<p rend="gathalast">Tassā saṅkappamaññāya, maghavā devakuñjaro.</p>

<p rend="hangnum" n="17:125"><hi rend="paranum">17:125</hi><hi rend="dot">.</hi></p>

<p rend="gatha1"> ‘‘Pallaṅkaṃ pahiṇī khippaṃ, sovaṇṇaṃ sopavāhanaṃ;</p>

<p rend="gathalast">Sauttaracchadapaññāsaṃ, sahassapaṭiyatthataṃ.</p>

<p rend="hangnum" n="17:126"><hi rend="paranum">17:126</hi><hi rend="dot">.</hi></p>

<p rend="gatha1"> ‘‘Tamenaṃ <pb ed="V" n="5.0153" /> tattha dhāresi, ure katvāna sobhanā;</p>

<p rend="gathalast">Yathā ekamuhuttaṃva, tīṇi vassāni dhārayi.</p>

<p rend="hangnum" n="17:127"><hi rend="paranum">17:127</hi><hi rend="dot">.</hi></p>

<p rend="gatha1"> ‘‘Vimado tīhi vassehi, pabujjhitvāna brāhmaṇo;</p>

<p rend="gathalast">Addasāsi haritarukkhe, samantā aggiyāyanaṃ.</p>

<p rend="hangnum" n="17:128"><hi rend="paranum">17:128</hi><hi rend="dot">.</hi></p>

<p rend="gatha1"> ‘‘Navapattavanaṃ phullaṃ, kokilaggaṇaghositaṃ;</p>

<p rend="gathalast">Samantā paviloketvā, rudaṃ assūni vattayi.</p>

<p rend="hangnum" n="17:129"><hi rend="paranum">17:129</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0169" /> juhe na jape mante, aggihuttaṃ pahāpitaṃ;</p>

<p rend="gathalast">Ko nu me pāricariyāya, pubbe cittaṃ palobhayi.</p>

<p rend="hangnum" n="17:130"><hi rend="paranum">17:130</hi><hi rend="dot">.</hi></p>

<p rend="gatha1"> ‘‘Araññe me viharato, yo me tejā ha sambhutaṃ;</p>

<p rend="gathalast">Nānāratanaparipūraṃ, nāvaṃva gaṇhi aṇṇave’’ti.</p>

<p rend="bodytext">Tattha <hi rend="bold">ajjhappatto</hi>ti sampatto. <hi rend="bold">Tamudāvatta kalyāṇī</hi>ti taṃ kese parāmasitvā ṭhitaṃ isiṃ udāvattitvā nivattitvā kalyāṇadassanā sā suṭṭhu sobhanā. <hi rend="bold">Palissajī</hi>ti āliṅgi. <hi rend="bold">Cavitamhi brahmacariyā, yathā taṃ atha tositā</hi>ti, bhikkhave, tassa isino tāvadeva jhānaṃ antaradhāyi. Tasmiṃ tamhā jhānā brahmacariyā cavite yathā taṃ sakkena patthitaṃ, tatheva ahosi. Atha sakkassa patthanāya samiddhabhāvaṃ viditvā sā devakaññā tositā, tassa tena brahmacariyavināsena sañjanitapītipāmojjāti attho.</p>

<p rend="bodytext"><hi rend="bold">Manasā agamā</hi>ti sā taṃ āliṅgitvā ṭhitā ‘‘aho vata sakko pallaṅkaṃ me peseyyā’’ti evaṃ pavattena manasā indaṃ agamā. <hi rend="bold">Nandane vane</hi>ti nandijananasamatthatāya nandanavanasaṅkhāte tāvatiṃsabhavane vasantaṃ. <hi rend="bold">Devakuñjaro</hi>ti devaseṭṭho <pb ed="P" n="5.0159" />. <hi rend="bold">Pahiṇī</hi>ti pesesi. ‘‘Pāhiṇī’’tipi pāṭho. <hi rend="bold">Sopavāhana</hi>nti saparivāraṃ. <hi rend="bold">Sauttaracchadapaññāsa</hi>nti paññāsāya uttaracchadehi paṭicchāditaṃ. <hi rend="bold">Sahassapaṭiyatthata</hi>nti sahassadibbakojavatthataṃ. <hi rend="bold">Tamenaṃ tatthā</hi>ti taṃ isisiṅgaṃ tattha dibbapallaṅke nisinnā sā ure katvā dhāresi. <hi rend="bold">Tīṇi vassānī</hi>ti ekamuhuttaṃ viya manussagaṇanāya tīṇi vassāni taṃ ure nipajjāpetvā tattha nisinnā dhāresi.</p>

<p rend="bodytext"><hi rend="bold">Vimado</hi>ti <pb ed="V" n="5.0154" /> nimmado vigatasaññabhāvo. So hi tīṇi saṃvaccharāni visañño sayitvā pacchā paṭiladdhasañño pabujjhi. Tasmiṃ pabujjhamāne hatthādiphandanaṃ disvāva alambusā tassa pabujjhanabhāvaṃ ñatvā pallaṅkaṃ antaradhāpetvā sayampi antarahitā aṭṭhāsi. <hi rend="bold">Addasāsī</hi>ti so assamapadaṃ olokento ‘‘kena nu khomhi sīlavināsaṃ pāpito’’ti cintetvā mahantena saddena paridevamāno addasāsi. <hi rend="bold">Haritarukkhe</hi>ti aggiyāyanasaṅkhātaṃ aggisālaṃ samantā parivāretvā ṭhite haritapattarukkhe. <hi rend="bold">Navapattavana</hi>nti taruṇehi navapattehi sañchannaṃ vanaṃ. <hi rend="bold">Ruda</hi>nti paridevanto.</p>

<p rend="bodytext"><hi rend="bold">Na</hi><pb ed="M" n="5.0170" /><hi rend="bold">juhe na jape mante</hi>ti ayamassa paridevanagāthā. <hi rend="bold">Pahāpita</hi>nti hāpitaṃ, <hi rend="bold">pa</hi>-kāro upasaggamattaṃ. <hi rend="bold">Pāricariyāyā</hi>ti ko nu kilesapāricariyāya ito pubbe mama cittaṃ palobhayīti paridevati. <hi rend="bold">Yo me tejā ha sambhuta</hi>nti <hi rend="bold">ha</hi>-kāro nipātamattaṃ. Yo mama samaṇatejena sambhūtaṃ jhānaguṇaṃ nānāratanaparipuṇṇaṃ mahantaṃ mahaṇṇave nāvaṃ viya gaṇhi, vināsaṃ pāpesi, ko nāmesoti paridevatīti.</p>

<p rend="bodytext">Taṃ sutvā alambusā cintesi – ‘‘sacāhaṃ na kathessāmi, ayaṃ me abhisapissati, handassa kathessāmī’’ti. Sā dissamānena kāyena ṭhatvā gāthamāha –</p>

<p rend="hangnum" n="17:131"><hi rend="paranum">17:131</hi><hi rend="dot">.</hi></p>

<p rend="gatha1"> ‘‘Ahaṃ te pāricariyāya, devarājena pesitā;</p>

<p rend="gathalast">Avadhiṃ cittaṃ cittena, pamādo tvaṃ na bujjhasī’’ti.</p>

<p rend="bodytext">So tassā kathaṃ sutvā pitarā dinnaovādaṃ saritvā ‘‘pitu vacanaṃ akatvā mahāvināsaṃ pattomhī’’ti paridevanto catasso gāthāyo abhāsi –</p>

<p rend="hangnum" n="17:132"><hi rend="paranum">17:132</hi><hi rend="dot">.</hi></p>

<p rend="gatha1"> ‘‘Imāni kira maṃ tāto, kassapo anusāsati;</p>

<p rend="gathalast">Kamalāsadisitthiyo, tāyo bujjhesi māṇava.</p>

<p rend="hangnum" n="17:133"><hi rend="paranum">17:133</hi><hi rend="dot">.</hi></p>

<p rend="gatha1"> ‘‘Uregaṇḍāyo bujjhesi, tāyo bujjhesi māṇava;</p>

<p rend="gathalast">Iccānusāsi maṃ tāto, yathā maṃ anukampako.</p>

<p rend="hangnum" n="17:134"><hi rend="paranum">17:134</hi><hi rend="dot">.</hi></p>

<p rend="gatha1"> ‘‘Tassāhaṃ <pb ed="P" n="5.0160" /> vacanaṃ nākaṃ, pitu vuddhassa sāsanaṃ;</p>

<p rend="gathalast">Araññe nimmanussamhi, svajja jhāyāmi ekako.</p>

<p rend="hangnum" n="17:135"><hi rend="paranum">17:135</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="5.0155" /> tathā karissāmi, dhiratthu jīvitena me;</p>

<p rend="gathalast">Puna vā tādiso hessaṃ, maraṇaṃ me bhavissatī’’ti.</p>

<p rend="bodytext">Tattha <hi rend="bold">imānī</hi>ti imāni vacanāni. <hi rend="bold">Kamalāsadisitthiyo</hi>ti kamalā vuccati nāripupphalatā, tāsaṃ pupphasadisā itthiyo. <hi rend="bold">Tāyo bujjhesi māṇavā</hi>ti māṇava tvaṃ tāyo jāneyyāsi, ñatvā dassanapathaṃ agantvā palāpeyyāsīti yāni evarūpāni vacanāni tadā maṃ tāto anusāsati, imāni kira tānīti. <hi rend="bold">Uregaṇḍāyo</hi>ti uramhi dvīhi gaṇḍehi samannāgatā. <hi rend="bold">Tāyo bujjhesi, māṇavā</hi>ti, māṇava, tāyo attano <pb ed="M" n="5.0171" /> vasaṃ gate vināsaṃ pāpentīti tvaṃ jāneyyāsi. <hi rend="bold">Nāka</hi>nti nākariṃ. <hi rend="bold">Jhāyāmī</hi>ti pajjhāyāmi paridevāmi. <hi rend="bold">Dhiratthu jīvitena me</hi>ti dhiratthu garahitaṃ mama jīvitaṃ, jīvitena me ko attho. <hi rend="bold">Puna vā</hi>ti tathā karissāmi, yathā puna vā tādiso bhavissāmi, naṭṭhaṃ jhānaṃ uppādetvā vītarāgo bhavissāmi, maraṇaṃ vā me bhavissatīti.</p>

<p rend="bodytext">So kāmarāgaṃ pahāya puna jhānaṃ uppādesi. Athassa samaṇatejaṃ disvā jhānassa ca uppāditabhāvaṃ ñatvā alambusā bhītā khamāpesi. Tamatthaṃ pakāsento satthā dve gāthāyo abhāsi –</p>

<p rend="hangnum" n="17:136"><hi rend="paranum">17:136</hi><hi rend="dot">.</hi></p>

<p rend="gatha1"> ‘‘Tassa tejaṃ vīriyañca, dhitiṃ ñatvā avaṭṭhitaṃ;</p>

<p rend="gathalast">Sirasā aggahī pāde, isisiṅgaṃ alambusā.</p>

<p rend="hangnum" n="17:137"><hi rend="paranum">17:137</hi><hi rend="dot">.</hi></p>

<p rend="gatha1"> ‘‘Mā me kujjha mahāvīra, mā me kujjha mahāise;</p>

<p rend="gatha2">Mahā attho mayā ciṇṇo, tidasānaṃ yasassinaṃ;</p>

<p rend="gathalast">Tayā pakampitaṃ āsi, sabbaṃ devapuraṃ tadā’’ti.</p>

<p rend="bodytext">Atha naṃ so ‘‘khamāmi te, bhadde, yathāsukhaṃ gacchā’’ti vissajjento gāthamāha –</p>

<p rend="hangnum" n="17:138"><hi rend="paranum">17:138</hi><hi rend="dot">.</hi></p>

<p rend="gatha1"> ‘‘Tāvatiṃsā ca ye devā, tidasānañca vāsavo;</p>

<p rend="gathalast">Tvañca bhadde sukhī hohi, gaccha kaññe yathāsukha’’nti.</p>

<p rend="bodytext">Sā taṃ vanditvā teneva suvaṇṇapallaṅkena devapuraṃ gatā. Tamatthaṃ <pb ed="P" n="5.0161" /> pakāsento satthā tisso gāthāyo abhāsi –</p>

<p rend="hangnum" n="17:139"><hi rend="paranum">17:139</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="5.0156" /> pāde gahetvāna, katvā ca naṃ padakkhiṇaṃ;</p>

<p rend="gathalast">Añjaliṃ paggahetvāna, tamhā ṭhānā apakkami.</p>

<p rend="hangnum" n="17:140"><hi rend="paranum">17:140</hi><hi rend="dot">.</hi></p>

<p rend="gatha1"> ‘‘Yo ca tassāsi pallaṅko, sovaṇṇo sopavāhano;</p>

<p rend="gatha2">Sauttaracchadapaññāso, sahassapaṭiyatthato;</p>

<p rend="gathalast">Tameva pallaṅkamāruyha, agā devāna santike.</p>

<p rend="hangnum" n="17:141"><hi rend="paranum">17:141</hi><hi rend="dot">.</hi></p>

<p rend="gatha1"> ‘‘Tamokkamiva āyantiṃ, jalantiṃ vijjutaṃ yathā;</p>

<p rend="gathalast">Patīto sumano vitto, devindo adadā vara’’nti.</p>

<p rend="bodytext">Tattha <pb ed="M" n="5.0172" /><hi rend="bold">okkamivā</hi>ti dīpakaṃ viya. ‘‘Patīto’’tiādīhi tuṭṭhākārova dassito <hi rend="bold">adadā vara</hi>nti āgantvā vanditvā ṭhitāya tuṭṭho varaṃ adāsi.</p>

<p rend="bodytext">Sā tassa santike varaṃ gaṇhantī osānagāthamāha –</p>

<p rend="hangnum" n="17:142"><hi rend="paranum">17:142</hi><hi rend="dot">.</hi></p>

<p rend="gatha1"> ‘‘Varañce me ado sakka, sabbabhūtānamissara;</p>

<p rend="gatha1">Nisippalobhikā gacche, etaṃ sakka varaṃ vare’’ti.</p>

<p rend="bodytext">Tassattho – ‘‘sakka devarāja, sace me tvaṃ varaṃ ado, puna isipalobhikāya na gaccheyyaṃ, mā maṃ etadatthāya pahiṇeyyāsi, etaṃ varaṃ vare yācāmī’’ti.</p>

<p rend="bodytext">Satthā tassa bhikkhuno imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi. Tadā alambusā purāṇadutiyikā ahosi, isisiṅgo ukkaṇṭhitabhikkhu, pitā mahāisi pana ahameva ahosinti.</p>

<p rend="centre">Alambusājātakavaṇṇanā tatiyā.</p>

<p rend="title">(524) 4. Saṅkhapālajātakavaṇṇanā</p>

<p rend="bodytext"><hi rend="bold">Ariyāvakāsosī</hi>ti <pb ed="V" n="5.0157" /> idaṃ satthā jetavane viharanto uposathakammaṃ ārabbha kathesi. Tadā hi satthā uposathike upāsake sampahaṃsetvā ‘‘porāṇakapaṇḍitā mahatiṃ nāgasampattiṃ pahāya uposathavāsaṃ upavasiṃsuyevā’’ti vatvā tehi yācito atītaṃ āhari.</p>

<p rend="bodytext">Atīte rājagahe magadharājā nāma rajjaṃ kāresi. Tadā bodhisatto tassa rañño aggamahesiyā kucchimhi nibbatti, ‘‘duyyodhano’’tissa nāmaṃ kariṃsu. So vayappatto takkasilāyaṃ sabbasippāni uggaṇhitvā āgantvā pitu sippaṃ dassesi. Atha naṃ pitā rajje abhisiñcitvā isipabbajjaṃ <pb ed="P" n="5.0162" /> pabbajitvā uyyāne vasi. Bodhisatto divasassa tikkhattuṃ pitu santikaṃ agamāsi. Tassa mahālābhasakkāro udapādi. So teneva palibodhena kasiṇaparikammamattampi kātuṃ asakkonto cintesi – ‘‘mahā me <pb ed="M" n="5.0173" /> lābhasakkāro, na sakkā mayā idha vasantena imaṃ jaṭaṃ chindituṃ, puttassa me anārocetvāva aññattha gamissāmī’’ti. So kañci ajānāpetvā uyyānā nikkhamitvā magadharaṭṭhaṃ atikkamitvā mahisakaraṭṭhe saṅkhapāladahato nāma nikkhantāya kaṇṇaveṇṇāya nadiyā nivattane candakapabbataṃ upanissāya paṇṇasālaṃ katvā tattha vasanto kasiṇaparikammaṃ katvā jhānābhiññā nibbattetvā uñchācariyāya yāpesi. Tamenaṃ saṅkhapālo nāma nāgarājā mahantena parivārena kaṇṇaveṇṇanadito nikkhamitvā antarantarā upasaṅkamati. So tassa dhammaṃ desesi. Athassa putto pitaraṃ daṭṭhukāmo gataṭṭhānaṃ ajānanto anuvicārāpetvā ‘‘asukaṭṭhāne nāma vasatī’’ti ñatvā tassa dassanatthāya mahantena parivārena tattha gantvā ekamante khandhavāraṃ nivāsetvā katipayehi amaccehi saddhiṃ assamapadābhimukho pāyāsi.</p>

<p rend="bodytext">Tasmiṃ khaṇe saṅkhapālo mahantena parivārena dhammaṃ suṇanto nisīdi. So taṃ rājānaṃ āgacchantaṃ disvā isiṃ vanditvā uṭṭhāyāsanā pakkāmi. Rājā pitaraṃ vanditvā paṭisanthāraṃ katvā nisīditvā pucchi – ‘‘bhante, katararājā nāmesa tumhākaṃ santikaṃ āgato’’ti. Tāta, saṅkhapālanāgarājā nāmesoti. So tassa sampattiṃ nissāya nāgabhavane lobhaṃ katvā katipāhaṃ vasitvā pitu bhikkhāhāraṃ nibaddhaṃ dāpetvā attano nagarameva gantvā catūsu dvāresu dānasālāyo kāretvā sakalajambudīpaṃ saṅkhobhento dānaṃ datvā sīlaṃ rakkhitvā uposathakammaṃ katvā nāgabhavanaṃ patthetvā āyupariyosāne nāgabhavane nibbattitvā saṅkhapālanāgarājā ahosi <pb ed="P" n="5.0163" />. So gacchante kāle tāya sampattiyā vippaṭisārī hutvā tato paṭṭhāya manussayoniṃ patthento <pb ed="V" n="5.0158" /> uposathavāsaṃ vasi. Athassa nāgabhavane vasantassa uposathavāso na sampajjati, sīlavināsaṃ pāpuṇāti. So tato paṭṭhāya nāgabhavanā nikkhamitvā kaṇṇaveṇṇāya nadiyā avidūre mahāmaggassa ca ekapadikamaggassa ca antare ekaṃ vammikaṃ parikkhipitvā uposathaṃ adhiṭṭhāya samādinnasīlo ‘‘mama cammamaṃsādīhi atthikā cammamaṃsādīni harantū’’ti attānaṃ dānamukhe vissajjetvā vammikamatthake nipanno samaṇadhammaṃ karonto cātuddase pannarase vasitvā pāṭipade nāgabhavanaṃ gacchati.</p>

<p rend="bodytext">Tasmiṃ <pb ed="M" n="5.0174" /> ekadivasaṃ evaṃ sīlaṃ samādiyitvā nipanne paccantagāmavāsino soḷasa janā ‘‘maṃsaṃ āharissāmā’’ti āvudhahatthā araññe vicarantā kiñci alabhitvā nikkhantā taṃ vammikamatthake nipannaṃ disvā ‘‘mayaṃ ajja godhāpotakampi na labhimhā, imaṃ nāgarājānaṃ vadhitvā khādissāmā’’ti cintetvā ‘‘mahā kho panesa gayhamāno palāyeyya, yathānipannameva taṃ bhogesu sūlehi vijjhitvā dubbalaṃ katvā gaṇhissāmā’’ti sūlāni ādāya upasaṅkamiṃsu. Bodhisattassa sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ viya jiñjukaphalasannibhehi akkhīhi jayasumanapupphasadisena ca sīsena samannāgataṃ ativiya sobhati. So tesaṃ soḷasannaṃ janānaṃ padasaddena bhogantarato sīsaṃ nīharitvā rattakkhīni ummīletvā te sūlahatthe āgacchante disvā cintesi – ‘‘ajja mayhaṃ manoratho matthakaṃ pāpuṇissati, ahaṃ attānaṃ dānamukhe niyyādetvā vīriyaṃ adhiṭṭhahitvā nipanno, ime mama sarīraṃ sattīhi koṭṭetvā chiddāvachiddaṃ karonte kodhavasena akkhīni ummīletvā na olokessāmī’’ti attano sīlabhedabhayena daḷhaṃ adhiṭṭhāya <pb ed="P" n="5.0164" /> sīsaṃ bhogantareyeva pavesetvā nipajji. Atha naṃ te upagantvā naṅguṭṭhe gahetvā kaḍḍhantā bhūmiyaṃ pothetvā tikhiṇasūlehi aṭṭhasu ṭhānesu vijjhitvā sakaṇṭakakāḷavettayaṭṭhiyo pahāramukhehi pavesetvā aṭṭhasu ṭhānesu kājenādāya mahāmaggaṃ paṭipajjiṃsu, mahāsatto sūlehi vijjhanato paṭṭhāya ekaṭṭhānepi kodhavasena akkhīni ummīletvā te na olokesi. Tassa aṭṭhahi kājehi ādāya nīyamānassa sīsaṃ olambetvā bhūmiyaṃ pahari. Atha naṃ ‘‘sīsamassa olambatī’’ti mahāmagge nipajjāpetvā taruṇasūlena nāsāpuṭaṃ vijjhitvā rajjukaṃ pavesetvā sīsaṃ ukkhipitvā kājakoṭiyaṃ laggitvā punapi ukkhipitvā maggaṃ paṭipajjiṃsu.</p>

<p rend="bodytext">Tasmiṃ khaṇe videharaṭṭhe mithilanagaravāsī āḷāro nāma kuṭumbiko pañca sakaṭasatāni ādāya sukhayānake nisīditvā gacchanto te bhojaputte bodhisattaṃ tathā gaṇhitvā gacchante disvā tesaṃ soḷasannampi soḷasahi vāhagoṇehi saddhiṃ pasataṃ pasataṃ suvaṇṇamāsake sabbesaṃ nivāsanapārupanāni <pb ed="V" n="5.0159" /> bhariyānampi nesaṃ vatthābharaṇāni datvā vissajjāpesi. Atha so nāgabhavanaṃ gantvā tattha papañcaṃ akatvā mahantena <pb ed="M" n="5.0175" /> parivārena nikkhamitvā āḷāraṃ upasaṅkamitvā nāgabhavanassa vaṇṇaṃ kathetvā taṃ ādāya nāgabhavanaṃ gantvā tīhi nāgakaññāsatehi saddhiṃ mahantamassa yasaṃ datvā dibbehi kāmehi santappesi. Āḷāro nāgabhavane ekavassaṃ vasitvā dibbakāme paribhuñjitvā ‘‘icchāmahaṃ, samma, pabbajitu’’nti nāgarājassa kathetvā pabbajitaparikkhāre gahetvā nāgabhavanato himavantappadesaṃ gantvā pabbajitvā tattha ciraṃ vasitvā aparabhāge cārikaṃ caranto bārāṇasiṃ patvā rājuyyāne vasitvā punadivase bhikkhāya nagaraṃ pavisitvā rājadvāraṃ agamāsi. Atha naṃ bārāṇasirājā disvā iriyāpathe pasīditvā pakkosāpetvā paññattāsane nisīdāpetvā nānaggarasabhojanaṃ bhojetvā <pb ed="P" n="5.0165" /> aññatarasmiṃ nīce āsane nisinno vanditvā tena saddhiṃ sallapanto paṭhamaṃ gāthamāha –</p>

<p rend="hangnum" n="17:143"><hi rend="paranum">17:143</hi><hi rend="dot">.</hi></p>

<p rend="gatha1"> ‘‘Ariyāvakāsosi pasannanetto, maññe bhavaṃ pabbajito kulamhā;</p>

<p rend="gathalast">Kathaṃ nu vittāni pahāya bhoge, pabbaji nikkhamma gharā sapaññā’’ti.</p>

<p rend="bodytext">Tattha <hi rend="bold">ariyāvakāsosī</hi>ti niddosasundarasarīrāvakāsosi, abhirūposīti attho. <hi rend="bold">Pasannanetto</hi>ti pañcahi pasādehi yuttanetto. <hi rend="bold">Kulamhā</hi>ti khattiyakulā vā brāhmaṇakulā vā seṭṭhikulā vā pabbajitosīti maññāmi. <hi rend="bold">Kathaṃ nū</hi>ti kena kāraṇena kiṃ ārammaṇaṃ katvā dhanañca upabhoge ca pahāya gharā nikkhamitvā pabbajitosi sapañña paṇḍitapurisāti pucchati.</p>

<p rend="bodytext">Tato paraṃ tāpasassa ca rañño ca vacanappaṭivacanavasena gāthānaṃ sambandho veditabbo –</p>

<p rend="hangnum" n="17:144"><hi rend="paranum">17:144</hi><hi rend="dot">.</hi></p>

<p rend="gatha1"> ‘‘Sayaṃ vimānaṃ naradeva disvā, mahānubhāvassa mahoragassa;</p>

<p rend="gathalast">Disvāna puññāna mahāvipākaṃ, saddhāyahaṃ pabbajitomhi rāja.</p>

<p rend="hangnum" n="17:145"><hi rend="paranum">17:145</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0176" /> kāmakāmā na bhayā na dosā, vācaṃ musā pabbajitā bhaṇanti;</p>

<p rend="gathalast">Akkhāhi me pucchito etamatthaṃ, sutvāna me jāyihitippasādo.</p>

<p rend="hangnum" n="17:146"><hi rend="paranum">17:146</hi><hi rend="dot">.</hi></p>

<p rend="gatha1"> ‘‘Vāṇijja raṭṭhādhipa gacchamāno, pathe addasāsimhi bhojaputte;</p>

<p rend="gathalast">Pavaḍḍhakāyaṃ uragaṃ mahantaṃ, ādāya gacchante pamodamāne.</p>

<p rend="hangnum" n="17:147"><hi rend="paranum">17:147</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="5.0160" /> samāgamma janinda tehi, pahaṭṭhalomo avacamhi bhīto;</p>

<p rend="gathalast">Kuhiṃ ayaṃ nīyati bhīmakāyo, nāgena kiṃ kāhatha bhojaputtā.</p>

<p rend="hangnum" n="17:148"><hi rend="paranum">17:148</hi><hi rend="dot">.</hi></p>

<p rend="gatha1"> ‘‘Nāgo <pb ed="P" n="5.0166" /> ayaṃ nīyati bhojanatthā, pavaḍḍhakāyo urago mahanto;</p>

<p rend="gathalast">Sāduñca thūlañca muduñca maṃsaṃ, na tvaṃ rasaññāsi videhaputta.</p>

<p rend="hangnum" n="17:149"><hi rend="paranum">17:149</hi><hi rend="dot">.</hi></p>

<p rend="gatha1"> ‘‘Ito mayaṃ gantvā sakaṃ niketaṃ, ādāya satthāni vikopayitvā;</p>

<p rend="gathalast">Maṃsāni bhokkhāma pamodamānā, mayañhi ve sattavo pannagānaṃ.</p>

<p rend="hangnum" n="17:150"><hi rend="paranum">17:150</hi><hi rend="dot">.</hi></p>

<p rend="gatha1"> ‘‘Sace ayaṃ nīyati bhojanatthā, pavaḍḍhakāyo urago mahanto;</p>

<p rend="gathalast">Dadāmi vo balibaddāni soḷasa, nāgaṃ imaṃ muñcatha bandhanasmā.</p>

<p rend="hangnum" n="17:151"><hi rend="paranum">17:151</hi><hi rend="dot">.</hi></p>

<p rend="gatha1"> ‘‘Addhā hi no bhakkho ayaṃ manāpo, bahū ca no uragā bhuttapubbā;</p>

<p rend="gathalast">Karoma te taṃ vacanaṃ aḷāra, mittañca no hohi videhaputta.</p>

<p rend="hangnum" n="17:152"><hi rend="paranum">17:152</hi><hi rend="dot">.</hi></p>

<p rend="gatha1"> ‘‘Tadāssu <pb ed="M" n="5.0177" /> te bandhanā mocayiṃsu, yaṃ natthuto paṭimokkassa pāse;</p>

<p rend="gathalast">Mutto ca so bandhanā nāgarājā, pakkāmi pācīnamukho muhuttaṃ.</p>

<p rend="hangnum" n="17:153"><hi rend="paranum">17:153</hi><hi rend="dot">.</hi></p>

<p rend="gatha1"> ‘‘Gantvāna pācīnamukho muhuttaṃ, puṇṇehi nettehi palokayī maṃ;</p>

<p rend="gathalast">Tadāssahaṃ piṭṭhito anvagacchiṃ, dasaṅguliṃ añjaliṃ paggahetvā.</p>

<p rend="hangnum" n="17:154"><hi rend="paranum">17:154</hi><hi rend="dot">.</hi></p>

<p rend="gatha1"> ‘‘Gaccheva kho tvaṃ taramānarūpo, mā taṃ amittā punaraggahesuṃ;</p>

<p rend="gathalast">Dukkho hi luddehi punā samāgamo, adassanaṃ bhojaputtāna gaccha.</p>

<p rend="hangnum" n="17:155"><hi rend="paranum">17:155</hi><hi rend="dot">.</hi></p>

<p rend="gatha1"> ‘‘Agamāsi so rahadaṃ vippasannaṃ, nīlobhāsaṃ ramaṇīyaṃ sutitthaṃ;</p>

<p rend="gathalast">Samotataṃ <pb ed="P" n="5.0167" /> jambuhi vetasāhi, pāvekkhi nittiṇṇabhayo patīto.</p>

<p rend="hangnum" n="17:156"><hi rend="paranum">17:156</hi><hi rend="dot">.</hi></p>

<p rend="gatha1"> ‘‘So taṃ pavissa nacirassa nāgo, dibbena me pāturahū janinda;</p>

<p rend="gathalast">Upaṭṭhahī maṃ pitaraṃva putto, hadayaṅgamaṃ kaṇṇasukhaṃ bhaṇanto.</p>

<p rend="hangnum" n="17:157"><hi rend="paranum">17:157</hi><hi rend="dot">.</hi></p>

<p rend="gatha1"> ‘‘Tvaṃ <pb ed="V" n="5.0161" /> mesi mātā ca pitā aḷāra, abbhantaro pāṇadado sahāyo;</p>

<p rend="gatha2">Sakañca iddhiṃ paṭilābhakosmi, aḷāra passa me nivesanāni;</p>

<p rend="gathalast">Pahūtabhakkhaṃ bahuannapānaṃ, masakkasāraṃ viya vāsavassā’’ti.</p>

<p rend="bodytext">Tattha <hi rend="bold">vimāna</hi>nti saṅkhapālanāgarañño anekasatanāṭakasampattisampannaṃ kañcanamaṇivimānaṃ. <hi rend="bold">Puññāna</hi>nti tena katapuññānaṃ mahantaṃ vipākaṃ disvā kammañca <pb ed="M" n="5.0178" /> phalañca paralokañca saddahitvā pavattāya saddhāya ahaṃ pabbajito. <hi rend="bold">Na kāmakāmā</hi>ti na vatthukāmenapi bhayenapi dosenapi musā bhaṇanti. <hi rend="bold">Jāyihitī</hi>ti, bhante, tumhākaṃ vacanaṃ sutvā mayhampi pasādo somanassaṃ jāyissati. <hi rend="bold">Vāṇijja</hi>nti vāṇijjakammaṃ karissāmīti gacchanto. <hi rend="bold">Pathe addasāsimhī</hi>ti pañcannaṃ sakaṭasatānaṃ purato sukhayānake nisīditvā gacchanto mahāmagge janapadamanusse addasaṃ. <hi rend="bold">Pavaḍḍhakāya</hi>nti vaḍḍhitakāyaṃ. <hi rend="bold">Ādāyā</hi>ti aṭṭhahi kājehi gahetvā. <hi rend="bold">Avacamhī</hi>ti abhāsiṃ. <hi rend="bold">Bhīmakāyo</hi>ti bhayajanakakāyo. <hi rend="bold">Bhojaputtā</hi>ti luddaputtake piyasamudācārenālapati. <hi rend="bold">Videhaputtā</hi>ti videharaṭṭhavāsitāya āḷāraṃ ālapiṃsu. <hi rend="bold">Vikopayitvā</hi>ti chinditvā. <hi rend="bold">Mayañhi vo sattavo</hi>ti mayaṃ pana nāgānaṃ verino nāma. <hi rend="bold">Bhojanatthā</hi>ti bhojanatthāya. <hi rend="bold">Mittañca no hohī</hi>ti tvaṃ amhākaṃ mitto hohi, kataguṇaṃ jāna.</p>

<p rend="bodytext"><hi rend="bold">Tadāssu te</hi>ti, mahārāja, tehi bhojaputtehi evaṃ vutte ahaṃ tesaṃ soḷasa vāhagoṇe nivāsanapārupanāni pasataṃ pasataṃ suvaṇṇamāsake bhariyānañca nesaṃ vatthālaṅkāraṃ adāsiṃ, atha te saṅkhapālanāgarājānaṃ bhūmiyaṃ nipajjāpetvā attano kakkhaḷatāya sakaṇṭakakāḷavettalatāya koṭiyaṃ gahetvā ākaḍḍhituṃ ārabhiṃsu. Athāhaṃ nāgarājānaṃ kilamantaṃ disvā akilamentova asinā tā latā chinditvā dārakānaṃ kaṇṇavedhato vaṭṭinīharaṇaniyāmena adukkhāpento saṇikaṃ nīhariṃ, tasmiṃ kāle te bhojaputtā yaṃ bandhanaṃ assa natthuto pavesetvā pāse paṭimokkaṃ, tasmā bandhanā taṃ <pb ed="P" n="5.0168" /> uragaṃ mocayiṃsu. Tassa nāsato saha pāsena taṃ rajjukaṃ nīhariṃsūti dīpeti. Iti te uragaṃ vissajjetvā thokaṃ gantvā ‘‘ayaṃ urago dubbalo, matakāle naṃ gahetvā gamissāmā’’ti nilīyiṃsu.</p>

<p rend="bodytext"><hi rend="bold">Puṇṇehī</hi>ti sopi muhuttaṃ pācīnābhimukho gantvā assupuṇṇehi nettehi maṃ palokayi. <hi rend="bold">Tadāssaha</hi>nti tadā assa ahaṃ. <hi rend="bold">Gacchevā</hi>ti evaṃ taṃ avacanti vadati. <hi rend="bold">Rahada</hi>nti kaṇṇaveṇṇadahaṃ. <hi rend="bold">Samotata</hi>nti ubhayatīresu jamburukkhavetasarukkhehi otataṃ vitataṃ. <hi rend="bold">Nittiṇṇabhayo patīto</hi>ti so <pb ed="M" n="5.0179" /> kira taṃ dahaṃ pavisanto āḷārassa nipaccakāraṃ dassetvā yāva naṅguṭṭhā otari, udake <pb ed="V" n="5.0162" /> paviṭṭhaṭṭhānamevassa nibbhayaṃ ahosi, tasmā nittiṇṇabhayo patīto haṭṭhatuṭṭho pāvekkhīti. <hi rend="bold">Pavissā</hi>ti pavisitvā. <hi rend="bold">Dibbena me</hi>ti nāgabhavane pamādaṃ anāpajjitvā mayi kaṇṇaveṇṇatīraṃ anatikkanteyeva dibbena parivārena mama purato pāturahosi. <hi rend="bold">Upaṭṭhahī</hi>ti upāgami. <hi rend="bold">Abbhantaro</hi>ti hadayamaṃsasadiso. Tvaṃ mama bahupakāro, sakkāraṃ te karissāmi. <hi rend="bold">Passa me nivesanānī</hi>ti mama nāgabhavanaṃ passa. <hi rend="bold">Masakkasāraṃ viyā</hi>ti masakkasāro vuccati osakkanaparisakkanābhāvena ghanasāratāya ca sinerupabbatarājā. Ayaṃ tattha māpitaṃ tāvatiṃsabhavanaṃ sandhāyevamāha.</p>

<p rend="bodytext">Mahārāja! Evaṃ vatvā so nāgarājā uttari attano nāgabhavanaṃ vaṇṇento gāthādvayamāha –</p>

<p rend="hangnum" n="17:158"><hi rend="paranum">17:158</hi><hi rend="dot">.</hi></p>

<p rend="gatha1"> ‘‘Taṃ bhūmibhāgehi upetarūpaṃ, asakkharā ceva mudū subhā ca;</p>

<p rend="gathalast">Nīcattiṇā apparajā ca bhūmi, pāsādikā yattha jahanti sokaṃ.</p>

<p rend="hangnum" n="17:159"><hi rend="paranum">17:159</hi><hi rend="dot">.</hi></p>

<p rend="gatha1"> ‘‘Anāvakulā veḷuriyūpanīlā, catuddisaṃ ambavanaṃ surammaṃ;</p>

<p rend="gathalast">Pakkā ca pesī ca phalā suphullā, niccotukā dhārayantī phalānī’’ti.</p>

<p rend="bodytext">Tattha <hi rend="bold">asakkharā</hi>ti yā tattha bhūmi pāsāṇasakkhararahitā mudu subhā kañcanarajatamaṇimayā sattaratanavālukākiṇṇā. <hi rend="bold">Nīcattiṇā</hi>ti indagopakapiṭṭhisadisavaṇṇehi nīcatiṇehi samannāgatā. <hi rend="bold">Apparajā</hi>ti paṃsurahitā. <hi rend="bold">Yattha jahanti soka</hi>nti yattha paviṭṭhamattāva nissokā honti. <hi rend="bold">Anāvakulā</hi>ti <pb ed="P" n="5.0169" /> na avakulā akhāṇumā upari ukkulavikulabhāvarahitā vā samasaṇṭhitā. <hi rend="bold">Veḷuriyūpanīlā</hi>ti veḷuriyena upanīlā, tasmiṃ nāgabhavane veḷuriyamayā pasannasalilā nīlobhāsā anekavaṇṇakamaluppalasañchannā pokkharaṇīti attho. <hi rend="bold">Catuddisa</hi>nti tassā pokkharaṇiyā catūsu disāsu. <hi rend="bold">Pakkā cā</hi>ti tasmiṃ ambavane ambarukkhā pakkaphalā ca <pb ed="M" n="5.0180" /> aḍḍhapakkaphalā ca taruṇaphalā ca phullitāyevāti attho. <hi rend="bold">Niccotukā</hi>ti channampi utūnaṃ anurūpehi pupphaphalehi samannāgatāti.</p>

<p rend="hangnum" n="17:160"><hi rend="paranum">17:160</hi><hi rend="dot">.</hi></p>

<p rend="gatha1"> Tesaṃ vanānaṃ naradeva majjhe, nivesanaṃ bhassarasannikāsaṃ;</p>

<p rend="gathalast">Rajataggaḷaṃ sovaṇṇamayaṃ uḷāraṃ, obhāsatī vijjurivantalikkhe.</p>

<p rend="hangnum" n="17:161"><hi rend="paranum">17:161</hi><hi rend="dot">.</hi></p>

<p rend="gatha1"> ‘‘Maṇīmayā <pb ed="V" n="5.0163" /> soṇṇamayā uḷārā, anekacittā satataṃ sunimmitā;</p>

<p rend="gathalast">Paripūrā kaññāhi alaṅkatāhi, suvaṇṇakāyūradharāhi rāja.</p>

<p rend="hangnum" n="17:162"><hi rend="paranum">17:162</hi><hi rend="dot">.</hi></p>

<p rend="gatha1"> ‘‘So saṅkhapālo taramānarūpo, pāsādamāruyha anomavaṇṇo;</p>

<p rend="gathalast">Sahassathambhaṃ atulānubhāvaṃ, yatthassa bhariyā mahesī ahosi.</p>

<p rend="hangnum" n="17:163"><hi rend="paranum">17:163</hi><hi rend="dot">.</hi></p>

<p rend="gatha1"> ‘‘Ekā ca nārī taramānarūpā, ādāya veḷuriyamayaṃ mahagghaṃ;</p>

<p rend="gathalast">Subhaṃ maṇiṃ jātimantūpapannaṃ, acoditā āsanamabbhihāsi.</p>

<p rend="hangnum" n="17:164"><hi rend="paranum">17:164</hi><hi rend="dot">.</hi></p>

<p rend="gatha1"> ‘‘Tato maṃ urago hatthe gahetvā, nisīdayī pāmukhaāsanasmiṃ;</p>

<p rend="gathalast">Idamāsanaṃ atra bhavaṃ nisīdatu, bhavañhi me aññataro garūnaṃ.</p>

<p rend="hangnum" n="17:165"><hi rend="paranum">17:165</hi><hi rend="dot">.</hi></p>

<p rend="gatha1"> ‘‘Aññā ca nārī taramānarūpā, ādāya vāriṃ upasaṅkamitvā;</p>

<p rend="gathalast">Pādāni pakkhālayī me janinda, bhariyāva bhattū patino piyassa.</p>

<p rend="hangnum" n="17:166"><hi rend="paranum">17:166</hi><hi rend="dot">.</hi></p>

<p rend="gatha1"> ‘‘Aparā <pb ed="P" n="5.0170" /><pb ed="M" n="5.0181" /> ca nārī taramānarūpā, paggayha sovaṇṇamayāya pātiyā;</p>

<p rend="gathalast">Anekasūpaṃ vividhaṃ viyañjanaṃ, upanāmayī bhatta manuññarūpaṃ.</p>

<p rend="hangnum" n="17:167"><hi rend="paranum">17:167</hi><hi rend="dot">.</hi></p>

<p rend="gatha1"> ‘‘Turiyehi maṃ bhārata bhuttavantaṃ, upaṭṭhahuṃ bhattu mano viditvā;</p>

<p rend="gathalast">Tatuttariṃ maṃ nipatī mahantaṃ, dibbehi kāmehi anappakehī’’ti.</p>

<p rend="bodytext">Tattha <hi rend="bold">nivesana</hi>nti pāsādo. <hi rend="bold">Bhassarasannikāsa</hi>nti pabhassaradassanaṃ. <hi rend="bold">Rajataggaḷa</hi>nti rajatadvārakavāṭaṃ. <hi rend="bold">Maṇīmayā</hi>ti evarūpā tattha kūṭāgārā ca gabbhā ca. <hi rend="bold">Paripūrā</hi>ti sampuṇṇā. <hi rend="bold">So saṅkhapālo</hi>ti, mahārāja, ahaṃ evaṃ tasmiṃ nāgabhavanaṃ vaṇṇente taṃ daṭṭhukāmo ahosiṃ, atha maṃ tattha netvā so saṅkhapālo hatthe gahetvā taramāno veḷuriyathambhehi sahassathambhaṃ pāsādaṃ āruyha yasmiṃ ṭhāne assa mahesī ahosi, taṃ ṭhānaṃ netīti dīpeti. <hi rend="bold">Ekā cā</hi>ti mayi pāsādaṃ abhiruḷhe ekā itthī aññehi maṇīhi jātimahantehi upetaṃ subhaṃ veḷuriyāsanaṃ tena nāgarājena avuttāva. <hi rend="bold">Abbhihāsī</hi>ti abhihari, attharīti vuttaṃ hoti.</p>

<p rend="bodytext"><hi rend="bold">Pāmukhaāsanasmi</hi>nti pamukhāsanasmiṃ, uttamāsane nisīdāpesīti attho. <hi rend="bold">Garūna</hi>nti mātāpitūnaṃ <pb ed="V" n="5.0164" /> me tvaṃ aññataroti evaṃ vatvā nisīdāpesi. <hi rend="bold">Vividhaṃ viyañjana</hi>nti vividhaṃ byañjanaṃ. <hi rend="bold">Bhatta manuññarūpa</hi>nti bhattaṃ manuññarūpaṃ. <hi rend="bold">Bhāratā</hi>ti rājānaṃ ālapati. <hi rend="bold">Bhuttavanta</hi>nti bhuttāviṃ katabhattakiccaṃ. <hi rend="bold">Upaṭṭhahu</hi>nti anekasatehi turiyehi gandhabbaṃ kurumānā upaṭṭhahiṃsu. <hi rend="bold">Bhattu mano viditvā</hi>ti attano patino cittaṃ jānitvā. <hi rend="bold">Tatuttari</hi>nti tato gandhabbakaraṇato uttariṃ. <hi rend="bold">Maṃ nipatī</hi>ti so nāgarājā maṃ upasaṅkami. <hi rend="bold">Mahantaṃ dibbehī</hi>ti mahantehi uḷārehi dibbehi kāmehi tehi ca anappakehi.</p>

<p rend="bodytext">Evaṃ upasaṅkamitvā ca pana gāthamāha –</p>

<p rend="hangnum" n="17:168"><hi rend="paranum">17:168</hi><hi rend="dot">.</hi></p>

<p rend="gatha1"> ‘‘Bhariyā mametā tisatā aḷāra, sabbattamajjhā padumuttarābhā;</p>

<p rend="gathalast">Aḷāra etāssu te kāmakārā, dadāmi te tā paricārayassū’’ti.</p>

<p rend="bodytext">Tattha <pb ed="M" n="5.0182" /><hi rend="bold">sabbattamajjhā</hi>ti sabbā attamajjhā, pāṇinā gahitappamāṇamajjhāti attho. Aṭṭhakathāyaṃ pana ‘‘sumajjhā’’ti pāṭho. <hi rend="bold">Padumuttarābhā</hi>ti <pb ed="P" n="5.0171" /> padumavaṇṇauttarābhā, padumavaṇṇauttaracchaviyoti attho. <hi rend="bold">Paricārayassū</hi>ti tā attano pādaparicārikā karohīti vatvā tīhi itthisatehi saddhiṃ mahāsampattiṃ mayhaṃ adāsi.</p>

<p rend="bodytext">So āha –</p>

<p rend="hangnum" n="17:169"><hi rend="paranum">17:169</hi><hi rend="dot">.</hi></p>

<p rend="gatha1"> ‘‘Saṃvaccharaṃ dibbarasānubhutvā, tadāssuhaṃ uttarimajjhabhāsiṃ;</p>

<p rend="gathalast">Nāgassidaṃ kinti kathañca laddhaṃ, kathajjhagamāsi vimānaseṭṭhaṃ.</p>

<p rend="hangnum" n="17:170"><hi rend="paranum">17:170</hi><hi rend="dot">.</hi></p>

<p rend="gatha1"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</p>

<p rend="gathalast">Pucchāmi taṃ nāgarājetamatthaṃ, kathajjhagamāsi vimānaseṭṭha’’nti.</p>

<p rend="bodytext">Tattha <hi rend="bold">dibbarasānubhutvā</hi>ti dibbe kāmaguṇarase anubhavitvā. <hi rend="bold">Tadāssuha</hi>nti tadā assu ahaṃ. <hi rend="bold">Nāgassida</hi>nti bhadramukhassa saṅkhapālanāgarājassa idaṃ sampattijātaṃ <hi rend="bold">kinti</hi> kiṃ nāma kammaṃ katvā kathañca katvā laddhaṃ, kathametaṃ vimānaseṭṭhaṃ tvaṃ ajjhagamāsi, iti naṃ ahaṃ pucchiṃ. <hi rend="bold">Adhiccaladdha</hi>nti ahetunā laddhaṃ. <hi rend="bold">Pariṇāmajaṃ te</hi>ti kenaci tava atthāya pariṇāmitattā pariṇāmato jātaṃ. <hi rend="bold">Sayaṃkata</hi>nti kārake pakkosāpetvā ratanāni datvā kāritanti.</p>

<p rend="bodytext">Tato <pb ed="V" n="5.0165" /> parā dvinnampi vacanappaṭivacanagāthāva –</p>

<p rend="hangnum" n="17:171"><hi rend="paranum">17:171</hi><hi rend="dot">.</hi></p>

<p rend="gatha1"> ‘‘Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;</p>

<p rend="gathalast">Sakehi kammehi apāpakehi, puññehi me laddhamidaṃ vimānaṃ.</p>

<p rend="hangnum" n="17:172"><hi rend="paranum">17:172</hi><hi rend="dot">.</hi></p>

<p rend="gatha1"> ‘‘Kiṃ <pb ed="M" n="5.0183" /> te vataṃ kiṃ pana brahmacariyaṃ, kissa suciṇṇassa ayaṃ vipāko;</p>

<p rend="gathalast">Akkhāhi me nāgarājetamatthaṃ, kathaṃ nu te laddhamidaṃ vimānaṃ.</p>

<p rend="hangnum" n="17:173"><hi rend="paranum">17:173</hi><hi rend="dot">.</hi></p>

<p rend="gatha1"> ‘‘Rājā ahosiṃ magadhānamissaro, duyyodhano nāma mahānubhāvo;</p>

<p rend="gathalast">So <pb ed="P" n="5.0172" /> ittaraṃ jīvitaṃ saṃviditvā, asassataṃ vipariṇāmadhammaṃ.</p>

<p rend="hangnum" n="17:174"><hi rend="paranum">17:174</hi><hi rend="dot">.</hi></p>

<p rend="gatha1"> ‘‘Annañca pānañca pasannacitto, sakkacca dānaṃ vipulaṃ adāsiṃ;</p>

<p rend="gathalast">Opānabhūtaṃ me gharaṃ tadāsi, santappitā samaṇabrāhmaṇā ca.</p>

<p rend="hangnum" n="17:175"><hi rend="paranum">17:175</hi><hi rend="dot">.</hi></p>

<p rend="gatha1"> ‘‘Mālañca gandhañca vilepanañca, padīpiyaṃ yānamupassayañca;</p>

<p rend="gathalast">Acchādanaṃ sayanamathannapānaṃ, sakkacca dānāni adamha tattha.</p>

<p rend="hangnum" n="17:176"><hi rend="paranum">17:176</hi><hi rend="dot">.</hi></p>

<p rend="gatha1"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</p>

<p rend="gatha2">Teneva me laddhamidaṃ vimānaṃ, pahūtabhakkhaṃ bahuannapānaṃ;</p>

<p rend="gathalast">Naccehi gītehi cupetarūpaṃ, ciraṭṭhitikaṃ na ca sassatāyaṃ.</p>

<p rend="hangnum" n="17:177"><hi rend="paranum">17:177</hi><hi rend="dot">.</hi></p>

<p rend="gatha1"> ‘‘Appānubhāvā taṃ mahānubhāvaṃ, tejassinaṃ hanti atejavanto;</p>

<p rend="gathalast">Kimeva dāṭhāvudha kiṃ paṭicca, hatthattamāgacchi vanibbakānaṃ.</p>

<p rend="hangnum" n="17:178"><hi rend="paranum">17:178</hi><hi rend="dot">.</hi></p>

<p rend="gatha1"> ‘‘Bhayaṃ nu te anvagataṃ mahantaṃ, tejo nu te nānvagaṃ dantamūlaṃ;</p>

<p rend="gathalast">Kimeva dāṭhāvudha kiṃ paṭicca, kilesamāpajji vanibbakānaṃ.</p>

<p rend="hangnum" n="17:179"><hi rend="paranum">17:179</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0184" /> me bhayaṃ anvagataṃ mahantaṃ, tejo na sakkā mama tehi hantuṃ;</p>

<p rend="gathalast">Satañca dhammāni sukittitāni, samuddavelāva duraccayāni.</p>

<p rend="hangnum" n="17:180"><hi rend="paranum">17:180</hi><hi rend="dot">.</hi></p>

<p rend="gatha1"> ‘‘Cātuddasiṃ <pb ed="V" n="5.0166" /> pañcadasiṃ aḷāra, uposathaṃ niccamupāvasāmi;</p>

<p rend="gathalast">Athāgamuṃ soḷasa bhojaputtā, rajjuṃ gahetvāna daḷhañca pāsaṃ.</p>

<p rend="hangnum" n="17:181"><hi rend="paranum">17:181</hi><hi rend="dot">.</hi></p>

<p rend="gatha1"> ‘‘Bhetvāna <pb ed="P" n="5.0173" /> nāsaṃ atikassa rajjuṃ, nayiṃsu maṃ samparigayha luddā;</p>

<p rend="gathalast">Etādisaṃ dukkhamahaṃ titikkhaṃ, uposathaṃ appaṭikopayanto.</p>

<p rend="hangnum" n="17:182"><hi rend="paranum">17:182</hi><hi rend="dot">.</hi></p>

<p rend="gatha1"> ‘‘Ekāyane taṃ pathe addasaṃsu, balena vaṇṇena cupetarūpaṃ;</p>

<p rend="gathalast">Siriyā paññāya ca bhāvitosi, kiṃ patthayaṃ nāga tapo karosi.</p>

<p rend="hangnum" n="17:183"><hi rend="paranum">17:183</hi><hi rend="dot">.</hi></p>

<p rend="gatha1"> ‘‘Na puttahetū na dhanassa hetū, na āyuno cāpi aḷāra hetu;</p>

<p rend="gathalast">Manussayoniṃ abhipatthayāno, tasmā parakkama tapo karomi.</p>

<p rend="hangnum" n="17:184"><hi rend="paranum">17:184</hi><hi rend="dot">.</hi></p>

<p rend="gatha1"> ‘‘Tvaṃ lohitakkho vihatantaraṃso, alaṅkato kappitakesamassu;</p>

<p rend="gathalast">Surosito lohitacandanena, gandhabbarājāva disā pabhāsasi.</p>

<p rend="hangnum" n="17:185"><hi rend="paranum">17:185</hi><hi rend="dot">.</hi></p>

<p rend="gatha1"> ‘‘Deviddhipattosi mahānubhāvo, sabbehi kāmehi samaṅgibhūto;</p>

<p rend="gathalast">Pucchāmi taṃ nāgarājetamatthaṃ, seyyo ito kena manussaloko.</p>

<p rend="hangnum" n="17:186"><hi rend="paranum">17:186</hi><hi rend="dot">.</hi></p>

<p rend="gatha1"> ‘‘Aḷāra <pb ed="M" n="5.0185" /> nāññatra manussalokā, suddhīva saṃvijjati saṃyamo vā;</p>

<p rend="gathalast">Ahañca laddhāna manussayoniṃ, kāhāmi jātimaraṇassa antaṃ.</p>

<p rend="hangnum" n="17:187"><hi rend="paranum">17:187</hi><hi rend="dot">.</hi></p>

<p rend="gatha1"> ‘‘Saṃvaccharo me vasato tavantike, annena pānena upaṭṭhitosmi;</p>

<p rend="gathalast">Āmantayitvāna palemi nāga, cirappavuṭṭhosmi ahaṃ janinda.</p>

<p rend="hangnum" n="17:188"><hi rend="paranum">17:188</hi><hi rend="dot">.</hi></p>

<p rend="gatha1"> ‘‘Puttā ca dārā anujīvino ca, niccānusiṭṭhā upatiṭṭhathetaṃ;</p>

<p rend="gathalast">Kaccinnu <pb ed="P" n="5.0174" /> taṃ nābhisapittha koci, piyañhi me dassanaṃ tuyhaṃ aḷāra.</p>

<p rend="hangnum" n="17:189"><hi rend="paranum">17:189</hi><hi rend="dot">.</hi></p>

<p rend="gatha1"> ‘‘Yathāpi mātū ca pitū agāre, putto piyo paṭivihito vaseyya;</p>

<p rend="gathalast">Tatopi mayhaṃ idhameva seyyo, cittañhi te nāga mayī pasannaṃ.</p>

<p rend="hangnum" n="17:190"><hi rend="paranum">17:190</hi><hi rend="dot">.</hi></p>

<p rend="gatha1"> ‘‘Maṇī <pb ed="V" n="5.0167" /> mamaṃ vijjati lohitaṅko, dhanāharo maṇiratanaṃ uḷāraṃ;</p>

<p rend="gathalast">Ādāya tvaṃ gaccha sakaṃ niketaṃ, laddhā dhanaṃ taṃ maṇimossajassū’’ti.</p>

<p rend="bodytext">Tattha <hi rend="bold">kiṃ te vata</hi>nti kiṃ tava vatasamādānaṃ. <hi rend="bold">Brahmacariya</hi>nti seṭṭhacariyaṃ. <hi rend="bold">Opānabhūta</hi>nti catumahāpathe khatapokkharaṇī viya dhammikasamaṇabrāhmaṇānaṃ yathāsukhaṃ paribhuñjitabbavibhavaṃ. <hi rend="bold">Na ca sassatāya</hi>nti ciraṭṭhitikaṃ samānampi ce taṃ mayhaṃ sassataṃ na hotīti me katheti.</p>

<p rend="bodytext"><hi rend="bold">Appānubhāvā</hi>ti bhojaputte sandhāyāha. <hi rend="bold">Hantī</hi>ti aṭṭhasu ṭhānesu sūlehi vijjhantā kiṃkāraṇā haniṃsu. <hi rend="bold">Kiṃ paṭiccā</hi>ti kiṃ sandhāya tvaṃ tadā tesaṃ hatthattaṃ āgacchi vasaṃ upagato. <hi rend="bold">Vanibbakāna</hi>nti bhojaputtā idha ‘‘vanibbakā’’ti vuttā. <hi rend="bold">Tejo nu te nānvagaṃ dantamūla</hi>nti kiṃ nu tava tejo <pb ed="M" n="5.0186" /> bhojaputte disvā tadā bhayaṃ mahantaṃ anvagataṃ, udāhu visaṃ dantamūlaṃ na anvagataṃ. <hi rend="bold">Kilesa</hi>nti dukkhaṃ. <hi rend="bold">Vanibbakāna</hi>nti bhojaputtānaṃ santike, bhojaputte nissāyāti attho.</p>

<p rend="bodytext"><hi rend="bold">Tejo na sakkā mama tehi hantu</hi>nti mama visatejo aññassa tejena abhihantumpi na sakkā. <hi rend="bold">Sata</hi>nti buddhādīnaṃ. <hi rend="bold">Dhammānī</hi>ti sīlasamādhipaññākhantianuddayamettābhāvanāsaṅkhātāni dhammāni. <hi rend="bold">Sukittitānī</hi>ti suvaṇṇitāni sukathitāni. Kinti katvā? <hi rend="bold">Samuddavelāva duraccayānī</hi>ti tehi samuddavelā viya sappurisehi jīvitatthampi duraccayānīti vaṇṇitāni, tasmā ahaṃ sīlabhedabhayena khantimettādisamannāgato hutvā mama kopassa sīlavelantaṃ atikkamituṃ na adāsinti āha.</p>

<p rend="indent">‘‘Imissā pana saṅkhapāladhammadesanāya dasapi pāramiyo labbhanti. Tadā hi mahāsattena sarīrassa pariccattabhāvo dānapāramī nāma hoti, tathārūpenāpi visatejena sīlassa abhinnatā sīlapāramī, nāgabhavanato nikkhamitvā samaṇadhammakaraṇaṃ nekkhammapāramī, ‘idañcidañca kātuṃ vaṭṭatī’ti saṃvidahanaṃ paññāpāramī, adhivāsanavīriyaṃ vīriyapāramī, adhivāsanakhanti khantipāramī, saccasamādānaṃ saccapāramī, ‘mama sīlaṃ na bhindissāmī’ti adhiṭṭhānaṃ adhiṭṭhānapāramī, anuddayabhāvo <pb ed="P" n="5.0175" /> mettāpāramī, vedanāya majjhattabhāvo upekkhāpāramī’’ti.</p>

<p rend="bodytext"><hi rend="bold">Athāgamu</hi>nti athekadivasaṃ vammikamatthake nipannaṃ disvā soḷasa bhojaputtā khararajjuñca daḷhapāsañca <pb ed="V" n="5.0168" /> sūlāni ca gahetvā mama santikaṃ āgatā. <hi rend="bold">Bhetvānā</hi>ti mama sarīraṃ aṭṭhasu ṭhānesu bhinditvā sakaṇṭakakāḷavettalatā pavesetvā. <hi rend="bold">Nāsaṃ atikassa rajju</hi>nti thokaṃ gantvā sīsaṃ me olambantaṃ disvā mahāmagge nipajjāpetvā puna nāsampi me bhinditvā vaṭṭarajjuṃ atikassa āvunitvā kājakoṭiyaṃ laggetvā samantato pariggahetvā maṃ nayiṃsu.</p>

<p rend="bodytext"><hi rend="bold">Addasaṃsū</hi>ti, samma saṅkhapāla, te bhojaputtā ekāyane ekagamane jaṅghapadikamagge taṃ balena ca vaṇṇena ca upetarūpaṃ passiṃsu, tvaṃ pana issariyasobhaggasiriyā ca paññāya ca bhāvito vaḍḍhito, so tvaṃ evarūpo samānopi <pb ed="M" n="5.0187" /> kimatthaṃ tapaṃ karosi, kimicchanto uposathavāsaṃ vasasi, sīlaṃ rakkhasi. ‘‘Addasāsi’’ntipi pāṭho, ahaṃ ekāyane mahāmagge taṃ addasinti attho. <hi rend="bold">Abhipatthayāno</hi>ti patthento. <hi rend="bold">Tasmā</hi>ti yasmā manussayoniṃ patthemi, tasmā vīriyena parakkamitvā tapokammaṃ karomi.</p>

<p rend="bodytext"><hi rend="bold">Surosito</hi>ti suṭṭhu manulitto. <hi rend="bold">Ito</hi>ti imamhā nāgabhavanā manussaloko kena uttaritaro. <hi rend="bold">Suddhī</hi>ti maggaphalanibbānasaṅkhātā visuddhi. <hi rend="bold">Saṃyamo</hi>ti sīlaṃ. Idaṃ so manussalokeyeva buddhapaccekabuddhānaṃ uppattiṃ sandhāyāha. <hi rend="bold">Kāhāmī</hi>ti attano appaṭisandhikabhāvaṃ karonto jātijarāmaraṇassantaṃ karissāmīti. Evaṃ, mahārāja, so saṅkhapālo manussalokaṃ vaṇṇesi. <hi rend="bold">Saṃvaccharo me</hi>ti evaṃ, mahārāja, tasmiṃ manussalokaṃ vaṇṇente ahaṃ pabbajjāya sinehaṃ katvā etadavocaṃ. Tattha <hi rend="bold">upaṭṭhitosmī</hi>ti annapānena ceva dibbehi ca kāmaguṇehi pariciṇṇo mānito asmi. <hi rend="bold">Palemī</hi>ti paremi gacchāmi. <hi rend="bold">Cirappavuṭṭhosmī</hi>ti ahaṃ manussalokato cirappavuṭṭho asmi.</p>

<p rend="bodytext"><hi rend="bold">Nābhisapitthā</hi>ti kacci nu kho mama puttādīsu koci taṃ na akkosi na paribhāsīti pucchati. ‘‘Nābhisajjethā’’tipi pāṭho, na kopesīti attho. <hi rend="bold">Paṭivihito</hi>ti paṭijaggito. <hi rend="bold">Maṇī mama</hi>nti sace, samma āḷāra, gacchasiyeva, evaṃ sante mama lohitaṅko dhanahārako sabbakāmadado maṇi saṃvijjati, taṃ uḷāraṃ maṇiratanaṃ ādāya tava gehaṃ gaccha, tattha imassānubhāvena yāvadicchakaṃ dhanaṃ laddhā puna imaṃ maṇiṃ ossajassu, ossajanto ca aññattha anossajitvā attano udakacāṭiyaṃ ossajeyyāsīti vatvā mayhaṃ maṇiratanaṃ upanesīti vadati.</p>

<p rend="bodytext">Evaṃ vatvā āḷāro ‘‘athāhaṃ, mahārāja, nāgarājānaṃ etadavocaṃ – ‘samma, nāhaṃ dhanenatthiko, pabbajituṃ pana icchāmī’ti <pb ed="P" n="5.0176" /> pabbajitaparikkhāraṃ yācitvā teneva saddhiṃ nāgabhavanā <pb ed="V" n="5.0169" /> nikkhamitvā taṃ nivattetvā himavantaṃ pavisitvā pabbajitomhī’’ti vatvā rañño dhammakathaṃ kathento gāthādvayamāha –</p>

<p rend="hangnum" n="17:191"><hi rend="paranum">17:191</hi><hi rend="dot">.</hi></p>

<p rend="gatha1"> ‘‘Diṭṭhā mayā mānusakāpi kāmā, asassatā vipariṇāmadhammā;</p>

<p rend="gathalast">Ādīnavaṃ kāmaguṇesu disvā, saddhāyahaṃ pabbajitomhi rāja.</p>

<p rend="hangnum" n="17:192"><hi rend="paranum">17:192</hi><hi rend="dot">.</hi></p>

<p rend="gatha1"> ‘‘Dumapphalānīva <pb ed="M" n="5.0188" /> patanti māṇavā, daharā ca vuddhā ca sarīrabhedā;</p>

<p rend="gathalast">Etampi disvā pabbajitomhi rāja, apaṇṇakaṃ sāmaññameva seyyo’’ti.</p>

<p rend="bodytext">Tattha <hi rend="bold">saddhāyā</hi>ti kammañca phalañca nibbānañca saddahitvā. <hi rend="bold">Dumapphalānīva patantī</hi>ti yathā rukkhaphalāni pakkānipi apakkānipi patanti, tathā māṇavā daharā ca vuddhā ca patanti. <hi rend="bold">Apaṇṇaka</hi>nti aviraddhaṃ niyyānikaṃ. <hi rend="bold">Sāmaññameva seyyo</hi>ti pabbajjāva uttamāti pabbajjāya guṇaṃ disvā pabbajitomhi, mahārājāti.</p>

<p rend="bodytext">Taṃ sutvā rājā anantaraṃ gāthamāha –</p>

<p rend="hangnum" n="17:193"><hi rend="paranum">17:193</hi><hi rend="dot">.</hi></p>

<p rend="gatha1"> ‘‘Addhā have sevitabbā sapaññā, bahussutā ye bahuṭhānacintino;</p>

<p rend="gathalast">Nāgañca sutvāna tavañcaḷāra, kāhāmi puññāni anappakānī’’ti.</p>

<p rend="bodytext">Tattha <hi rend="bold">ye bahuṭhānacintino</hi>ti ye bahūni kāraṇāni jānanti. <hi rend="bold">Nāgañcā</hi>ti tathā appamādavihārinaṃ nāgarājānañca tava ca vacanaṃ sutvā.</p>

<p rend="bodytext">Athassa ussāhaṃ janento tāpaso osānagāthamāha –</p>

<p rend="hangnum" n="17:194"><hi rend="paranum">17:194</hi><hi rend="dot">.</hi></p>

<p rend="gatha1"> ‘‘Addhā have sevitabbā sapaññā, bahussutā ye bahuṭhānacintino;</p>

<p rend="gathalast">Nāgañca sutvāna mamañca rāja, karohi puññāni anappakānī’’ti.</p>

<p rend="bodytext">Evaṃ <pb ed="P" n="5.0177" /> so rañño dhammaṃ desetvā tattheva cattāro vassānamāse vasitvā puna himavantaṃ gantvā yāvajīvaṃ cattāro brahmavihāre bhāvetvā brahmalokūpago ahosi. Saṅkhapālopi yāvajīvaṃ uposathavāsaṃ vasitvā rājā ca dānādīni puññāni karitvā yathākammaṃ gatā.</p>

<p rend="bodytext">Satthā <pb ed="V" n="5.0170" /> imaṃ dhammadesanaṃ āharitvā jātakaṃ samodhānesi – ‘‘tadā pitā tāpaso kassapo ahosi, bārāṇasirājā ānando, āḷāro sāriputto, saṅkhapālanāgarājā pana ahameva ahosi’’nti.</p>

<p rend="centre">Saṅkhapālajātakavaṇṇanā catutthā.</p>

<p rend="title">(525) 5. Cūḷasutasomajātakavaṇṇanā</p>

<p rend="bodytext"><hi rend="bold">Āmantayāmi</hi><pb ed="M" n="5.0189" /><hi rend="bold">nigama</hi>nti idaṃ satthā jetavane viharanto nekkhammapāramiṃ ārabbha kathesi. Paccuppannavatthu <hi rend="bold">mahānāradakassapajātaka</hi>sadisameva (jā. 2.22.1153 ādayo). Atīte pana bārāṇasī sudassanaṃ nāma nagaraṃ ahosi, tattha brahmadatto nāma rājā ajjhāvasi. Bodhisatto tassa aggamahesiyā kucchimhi nibbatti, dasamāsaccayena mātukucchito nikkhami. Tassa pana puṇṇacandasassirikaṃ mukhaṃ ahosi, tenassa ‘‘somakumāro’’ti nāmaṃ kariṃsu. So viññutaṃ patto sutavittako savanasīlo ahosi, tena naṃ ‘‘sutasomo’’ti sañjāniṃsu. So vayappatto takkasilāyaṃ sabbasippāni uggahetvā āgato pitu santakaṃ setacchattaṃ labhitvā dhammena rajjaṃ kāresi, mahantaṃ issariyaṃ ahosi. Tassa candādevippamukhāni soḷasa itthisahassāni ahesuṃ. So aparabhāge puttadhītāhi vaḍḍhanto gharāvāse anabhirato araññaṃ pavisitvā pabbajitukāmo ahosi.</p>

<p rend="bodytext">So ekadivasaṃ kappakaṃ āmantetvā ‘‘yadā me, samma, sirasmiṃ palitaṃ passeyyāsi, tadā me āroceyyāsī’’ti āha. Kappako tassa vacanaṃ sampaṭicchitvā aparabhāge palitaṃ disvā ārocetvā ‘‘tena hi naṃ, samma kappaka, uddharitvā mama hatthe patiṭṭhapehī’’ti vutte suvaṇṇasaṇḍāsena uddharitvā rañño hatthe ṭhapesi. Taṃ disvā mahāsatto ‘‘jarāya me sarīraṃ abhibhūta’’nti bhīto taṃ palitaṃ gahetvāva pāsādā otaritvā mahājanassa <pb ed="P" n="5.0178" /> dassanaṭṭhāne paññatte rājapallaṅke nisīditvā senāpatippamukhāni asītiamaccasahassāni purohitappamukhāni saṭṭhibrāhmaṇasahassāni aññe ca raṭṭhikajānapadanegamādayo bahū jane pakkosāpetvā ‘‘sirasmiṃ me palitaṃ jātaṃ, ahaṃ mahallakosmi, mama pabbajitabhāvaṃ jānāthā’’ti vatvā paṭhamaṃ gāthamāha –</p>

<p rend="hangnum" n="17:195"><hi rend="paranum">17:195</hi><hi rend="dot">.</hi></p>

<p rend="gatha1"> ‘‘Āmantayāmi nigamaṃ, mittāmacce parissaje;</p>

<p rend="gathalast">Sirasmiṃ palitaṃ jātaṃ, pabbajjaṃ dāni rocaha’’nti.</p>

<p rend="bodytext">Tattha <pb ed="V" n="5.0171" /><hi rend="bold">āmantayāmī</hi>ti jānāpemi. <hi rend="bold">Rocaha</hi>nti ‘‘rocemi ahaṃ, tassa me, bhonto! Pabbajitabhāvaṃ jānāthā’’ti.</p>

<p rend="bodytext">Taṃ <pb ed="M" n="5.0190" /> sutvā tesu eko visāradappatto hutvā gāthamāha –</p>

<p rend="hangnum" n="17:196"><hi rend="paranum">17:196</hi><hi rend="dot">.</hi></p>

<p rend="gatha1"> ‘‘Abhuṃ me kathaṃ nu bhaṇasi, sallaṃ me deva urasi kappesi;</p>

<p rend="gathalast">Sattasatā te bhariyā, kathaṃ nu te tā bhavissantī’’ti.</p>

<p rend="bodytext">Tattha <hi rend="bold">abhu</hi>nti avaḍḍhiṃ. <hi rend="bold">Urasi kappesī</hi>ti urasmiṃ sunisitadhotasattiṃ cāresi. <hi rend="bold">Sattasatā</hi>ti samajātikā khattiyakaññā sandhāyetaṃ vuttaṃ. <hi rend="bold">Kathaṃ nu te tā bhavissantī</hi>ti tā tava bhariyā tayi pabbajite anāthā nippaccayā kathaṃ bhavissanti, etā anāthā katvā tumhākaṃ pabbajjā nāma na yuttāti.</p>

<p rend="bodytext">Tato mahāsatto tatiyaṃ gāthamāha –</p>

<p rend="hangnum" n="17:197"><hi rend="paranum">17:197</hi><hi rend="dot">.</hi></p>

<p rend="gatha1"> ‘‘Paññāyihinti etā, daharā aññampi tā gamissanti;</p>

<p rend="gathalast">Saggañca patthayāno, tena ahaṃ pabbajissāmī’’ti.</p>

<p rend="bodytext">Tattha <hi rend="bold">paññāyihintī</hi>ti attano kammena paññāyissanti. Ahaṃ etāsaṃ kiṃ homi, sabbāpetā daharā, yo añño rājā bhavissati, taṃ etā gamissantīti.</p>

<p rend="bodytext">Amaccādayo bodhisattassa paṭivacanaṃ dātuṃ asakkontā tassa mātu santikaṃ gantvā tamatthaṃ ārocesuṃ. Sā turitaturitā āgantvā <pb ed="P" n="5.0179" /> ‘‘saccaṃ kira tvaṃ, tāta, pabbajitukāmosī’’ti vatvā dve gāthāyo abhāsi –</p>

<p rend="hangnum" n="17:198"><hi rend="paranum">17:198</hi><hi rend="dot">.</hi></p>

<p rend="gatha1"> ‘‘Dulladdhaṃ me āsi sutasoma, yassa te homahaṃ mātā;</p>

<p rend="gathalast">Yaṃ me vilapantiyā, anapekkho pabbajasi deva.</p>

<p rend="hangnum" n="17:199"><hi rend="paranum">17:199</hi><hi rend="dot">.</hi></p>

<p rend="gatha1"> ‘‘Dulladdhaṃ me āsi sutasoma, yaṃ taṃ ahaṃ vijāyissaṃ;</p>

<p rend="gathalast">Yaṃ me vilapantiyā, anapekkho pabbajasi devā’’ti.</p>

<p rend="bodytext">Tattha <pb ed="V" n="5.0172" /><pb ed="M" n="5.0191" /><hi rend="bold">dulladdha</hi>nti yaṃ etaṃ mayā labhantiyā puttaṃ jammaṃ laddhaṃ dulladdhaṃ. <hi rend="bold">Yaṃ me</hi>ti yena kāraṇena mayi nānappakārakaṃ vipalantiyā tvaṃ pabbajituṃ icchasi, tena kāraṇena tādisassa puttassa labhanaṃ mama dulladdhaṃ nāmāti.</p>

<p rend="bodytext">Bodhisatto evaṃ paridevamānāyapi mātarā saddhiṃ kiñci na kathesi. Sā roditvā kanditvā sayameva ekamantaṃ aṭṭhāsi. Athassa pitu ārocesuṃ. So āgantvā ekaṃ tāva gāthamāha –</p>

<p rend="hangnum" n="17:200"><hi rend="paranum">17:200</hi><hi rend="dot">.</hi></p>

<p rend="gatha1"> ‘‘Ko nāmeso dhammo, sutasoma kā ca nāma pabbajjā;</p>

<p rend="gathalast">Yaṃ no amhe jiṇṇe, anapekkho pabbajasi devā’’ti.</p>

<p rend="bodytext">Tattha <hi rend="bold">yaṃ no amhe</hi>ti yaṃ tvaṃ amhākaṃ putto samāno amhe jiṇṇe paṭijaggitabbakāle appaṭijaggitvā papāte silaṃ pavaṭṭento viya chaḍḍetvā anapekkho pabbajasi, tena taṃ vadāmi ko nāmeso tava dhammoti adhippāyo.</p>

<p rend="bodytext">Taṃ sutvā mahāsatto tuṇhī ahosi. Atha naṃ pitā, ‘‘tāta sutasoma, sacepi te mātāpitūsu sineho natthi, puttadhītaro te bahū taruṇā, tayā vinā vattituṃ na sakkhissanti, tesaṃ vuḍḍhippattakāle pabbajissasī’’ti vatvā sattamaṃ gāthamāha –</p>

<p rend="hangnum" n="17:201"><hi rend="paranum">17:201</hi><hi rend="dot">.</hi></p>

<p rend="gatha1"> ‘‘Puttāpi <pb ed="P" n="5.0180" /> tuyhaṃ bahavo, daharā appattayobbanā;</p>

<p rend="gathalast">Mañjū tepitaṃ apassantā, maññe dukkhaṃ nigacchantī’’ti.</p>

<p rend="bodytext">Tattha <hi rend="bold">mañjū</hi>ti madhuravacanā. <hi rend="bold">Nigacchantī</hi>ti nigacchissanti kāyikacetasikadukkhaṃ paṭilabhissantīti maññāmi.</p>

<p rend="bodytext">Taṃ sutvā mahāsatto gāthamāha –</p>

<p rend="hangnum" n="17:202"><hi rend="paranum">17:202</hi><hi rend="dot">.</hi></p>

<p rend="gatha1"> ‘‘Puttehi ca me etehi, daharehi appattayobbanehi;</p>

<p rend="gathalast">Mañjūhi sabbehipi tumhehi, cirampi ṭhatvā vināsabhāvo’’ti.</p>

<p rend="bodytext">Tattha <pb ed="V" n="5.0173" /><pb ed="M" n="5.0192" /><hi rend="bold">sabbehipi tumhehī</hi>ti, tāta, na kevalaṃ putteheva, atha kho tumhehipi aññehipi sabbasaṅkhārehi ciraṃ ṭhatvāpi dīghamaddhānaṃ ṭhatvāpi vināsabhāvova niyato. Sakalasmimpi hi lokasannivāse ekasaṅkhāropi nicco nāma natthīti.</p>

<p rend="bodytext">Evaṃ mahāsatto pitu dhammakathaṃ kathesi. So tassa dhammakathaṃ sutvā tuṇhī ahosi. Athassa sattasatānaṃ bhariyānaṃ ārocayiṃsu. Tā ca pāsādā oruyha tassa santikaṃ gantvā gopphakesu gahetvā paridevamānā gāthamāhaṃsu –</p>

<p rend="hangnum" n="17:203"><hi rend="paranum">17:203</hi><hi rend="dot">.</hi></p>

<p rend="gatha1"> ‘‘Chinnaṃ nu tuyhaṃ hadayaṃ, adu te karuṇā ca natthi amhesu;</p>

<p rend="gathalast">Yaṃ no vikandantiyo, anapekkho pabbajasi devā’’ti.</p>

<p rend="bodytext">Tassattho – sāmi sutasoma, amhe vidhavā katvā gacchantassa appamattakassapi sinehassa abhāvena tava hadayaṃ amhesu chinnaṃ nu, udāhu karuṇāya abhāvena kāruññaṃ vā natthi, yaṃ no evaṃ vikandantiyo pahāya pabbajasīti.</p>

<p rend="bodytext">Mahāsatto tāsaṃ pādamūle parivattitvā paridevamānānaṃ paridevanasaddaṃ sutvā anantaraṃ gāthamāha –</p>

<p rend="hangnum" n="17:204"><hi rend="paranum">17:204</hi><hi rend="dot">.</hi></p>

<p rend="gatha1"> ‘‘Na <pb ed="P" n="5.0181" /> ca mayhaṃ chinnaṃ hadayaṃ, atthi karuṇāpi mayhaṃ tumhesu;</p>

<p rend="gathalast">Saggañca patthayāno, tena ahaṃ pabbajissāmī’’ti.</p>

<p rend="bodytext">Tattha <hi rend="bold">saggañcā</hi>ti ahaṃ saggañca patthayanto yasmā ayaṃ pabbajjā nāma buddhādīhi vaṇṇitā, tasmā pabbajissāmi, tumhe mā cintayitthāti tā assāsesi.</p>

<p rend="bodytext">Athassa aggamahesiyā ārocesuṃ. Sā garubhārā paripuṇṇagabbhāpi samānā āgantvā mahāsattaṃ vanditvā ekamantaṃ ṭhitā tisso gāthāyo abhāsi –</p>

<p rend="hangnum" n="17:205"><hi rend="paranum">17:205</hi><hi rend="dot">.</hi></p>

<p rend="gatha1"> ‘‘Dulladdhaṃ <pb ed="M" n="5.0193" /> me āsi sutasoma, yassa te ahaṃ bhariyā;</p>

<p rend="gathalast">Yaṃ me vilapantiyā, anapekkho pabbajasi deva.</p>

<p rend="hangnum" n="17:206"><hi rend="paranum">17:206</hi><hi rend="dot">.</hi></p>

<p rend="gatha1"> ‘‘Dulladdhaṃ <pb ed="V" n="5.0174" /> me āsi sutasoma, yassa te ahaṃ bhariyā;</p>

<p rend="gathalast">Yaṃ me kucchipaṭisandhiṃ, anapekkho pabbajasi deva.</p>

<p rend="hangnum" n="17:207"><hi rend="paranum">17:207</hi><hi rend="dot">.</hi></p>

<p rend="gatha1"> ‘‘Paripakko me gabbho, kucchigato yāva naṃ vijāyāmi;</p>

<p rend="gathalast">Māhaṃ ekā vidhavā, pacchā dukkhāni addakkhi’’nti.</p>

<p rend="bodytext">Tattha <hi rend="bold">yaṃ me</hi>ti yasmā mama vilapantiyā tvaṃ anapekkho pabbajasi, tasmā yaṃ mayā tava santikā aggamahesiṭṭhānaṃ laddhaṃ, taṃ dulladdhameva āsi. Dutiyagāthāya yasmā maṃ tvaṃ kucchipaṭisandhiṃ pahāya anapekkho pabbajasi, tasmā yaṃ mayā tava bhariyattaṃ laddhaṃ, taṃ dulladdhaṃ meti attho. <hi rend="bold">Yāva na</hi>nti yāvāhaṃ taṃ gabbhaṃ vijāyāmi, tāva adhivāsehīti.</p>

<p rend="bodytext">Tato mahāsatto gāthamāha –</p>

<p rend="hangnum" n="17:208"><hi rend="paranum">17:208</hi><hi rend="dot">.</hi></p>

<p rend="gatha1"> ‘‘Paripakko te gabbho, kucchigato iṅgha tvaṃ vijāyassu;</p>

<p rend="gathalast">Puttaṃ <pb ed="P" n="5.0182" /> anomavaṇṇaṃ, taṃ hitvā pabbajissāmī’’ti.</p>

<p rend="bodytext">Tattha <hi rend="bold">putta</hi>nti, bhadde, tava gabbho paripakkoti jānāmi, tvaṃ pana vijāyamānā puttaṃ vijāyissasi, na dhītaraṃ, sā tvaṃ sotthinā vijāyassu puttaṃ, ahaṃ pana saddhiṃ tayā taṃ puttaṃ hitvā pabbajissāmiyevāti.</p>

<p rend="bodytext">Sā tassa vacanaṃ sutvā sokaṃ sandhāretuṃ asakkontī ‘‘ito dāni paṭṭhāya, deva, amhākaṃ sirī nāma natthī’’ti ubhohi hatthehi hadayaṃ dhārayamānā assūni muñcantī mahāsaddena paridevi. Atha naṃ samassāsento mahāsatto gāthamāha –</p>

<p rend="hangnum" n="17:209"><hi rend="paranum">17:209</hi><hi rend="dot">.</hi></p>

<p rend="gatha1"> ‘‘Mā <pb ed="M" n="5.0194" /> tvaṃ cande rudi, mā soci vanatimiramattakkhi;</p>

<p rend="gathalast">Āroha varapāsādaṃ, anapekkho ahaṃ gamissāmī’’ti.</p>

<p rend="bodytext">Tattha <hi rend="bold">mā tvaṃ cande rudī</hi>ti, bhadde candādevi, tvaṃ mā rodi mā soci. <hi rend="bold">Vanatimiramattakkhī</hi>ti girikaṇṇikapupphasamānanette. Pāḷiyaṃ pana ‘‘koviḷāratambakkhī’’ti likhitaṃ, tassā koviḷārapupphaṃ viya tambanetteti attho.</p>

<p rend="bodytext">Sā <pb ed="V" n="5.0175" /> tassa vacanaṃ sutvā ṭhātuṃ asakkontī pāsādaṃ āruyha rodamānā nisīdi. Atha naṃ bodhisattassa jeṭṭhaputto disvā ‘‘kiṃ nu kho me mātā rodantī nisinnā’’ti taṃ pucchanto gāthamāha –</p>

<p rend="hangnum" n="17:210"><hi rend="paranum">17:210</hi><hi rend="dot">.</hi></p>

<p rend="gatha1"> ‘‘Ko taṃ amma kopesi, kiṃ rodasi pekkhasi ca maṃ bāḷhaṃ;</p>

<p rend="gathalast">Kaṃ avajjhaṃ ghātemi, ñātīnaṃ udikkhamānāna’’nti.</p>

<p rend="bodytext">Tattha <hi rend="bold">kopesī</hi>ti, amma! Ko nāma taṃ kopesi, ko te appiyaṃ akāsi. <hi rend="bold">Pekkhasi cā</hi>ti maṃ bāḷhaṃ pekkhantī kiṃkāraṇā rodasīti adhippāyo. <hi rend="bold">Kaṃ avajjhaṃ ghātemī</hi>ti aghātetabbampi kaṃ ghātemi attano ñātīnaṃ udikkhamānānaññeva, akkhāhi meti pucchati.</p>

<p rend="bodytext">Tato devī gāthamāha –</p>

<p rend="hangnum" n="17:211"><hi rend="paranum">17:211</hi><hi rend="dot">.</hi></p>

<p rend="gatha1"> ‘‘Na hi so sakkā hantuṃ, vijitāvī yo maṃ tāta kopesi;</p>

<p rend="gathalast">Pitā <pb ed="P" n="5.0183" /> te maṃ tāta avaca, anapekkho ahaṃ gamissāmī’’ti.</p>

<p rend="bodytext">Tattha <hi rend="bold">vijitāvī</hi>ti, tāta, yo maṃ imissā pathaviyā vijitāvī kopesi, appiyasamudācārena me hadaye kopañca sokañca pavesesi, so tayā hantuṃ na sakkā, mañhi, tāta, tava pitā ‘‘ahaṃ rajjasiriñca tañca pahāya araññaṃ pavisitvā pabbajissāmī’’ti avaca, idaṃ me rodanakāraṇanti.</p>

<p rend="bodytext">So <pb ed="M" n="5.0195" /> tassā vacanaṃ sutvā ‘‘amma! Kiṃ nāma tvaṃ kathesi, nanu evaṃ sante mayaṃ anāthā nāma bhavissāmā’’ti paridevanto gāthamāha –</p>

<p rend="hangnum" n="17:212"><hi rend="paranum">17:212</hi><hi rend="dot">.</hi></p>

<p rend="gatha1"> ‘‘Yohaṃ pubbe niyyāmi, uyyānaṃ mattakuñjare ca yodhemi;</p>

<p rend="gathalast">Sutasome pabbajite, kathaṃ nu dāni karissāmī’’ti.</p>

<p rend="bodytext">Tassattho – yo ahaṃ pubbe catuājaññayuttaṃ sabbālaṅkārapaṭimaṇḍitaṃ rathaṃ abhiruyha uyyānaṃ gacchāmi, mattakuñjare ca yodhemi, aññehi ca assakīḷādīhi kīḷāmi, svāhaṃ idāni sutasome pabbajite kathaṃ karissāmīti?</p>

<p rend="bodytext">Athassa <pb ed="V" n="5.0176" /> kaniṭṭhabhātā sattavassiko te ubhopi rodante disvā mātaraṃ upasaṅkamitvā, ‘‘amma! Kiṃkāraṇā tumhe rodathā’’ti pucchitvā tamatthaṃ sutvā ‘‘tena hi mā rodatha, ahaṃ tātassa pabbajituṃ na dassāmī’’ti ubhopi te assāsetvā dhātiyā saddhiṃ pāsādā oruyha pitu santikaṃ gantvā, ‘‘tāta, tvaṃ kira amhe akāmake pahāya ‘pabbajāmī’ti vadasi, ahaṃ te pabbajituṃ na dassāmī’’ti pitaraṃ gīvāya daḷhaṃ gahetvā gāthamāha –</p>

<p rend="hangnum" n="17:213"><hi rend="paranum">17:213</hi><hi rend="dot">.</hi></p>

<p rend="gatha1"> ‘‘Mātucca me rudantyā, jeṭṭhassa ca bhātuno akāmassa;</p>

<p rend="gathalast">Hatthepi te gahessaṃ, na hi gacchasi no akāmāna’’nti.</p>

<p rend="bodytext">Mahāsatto cintesi – ‘‘ayaṃ me paripanthaṃ karoti, kena nu kho naṃ upāyena paṭikkamāpeyya’’nti. Tato dhātiṃ oloketvā, ‘‘amma! Dhāti handimaṃ maṇikkhandhapiḷandhanaṃ, taveso hotu <pb ed="P" n="5.0184" /> hatthe, puttaṃ apanehi, mā me antarāyaṃ karī’’ti sayaṃ puttaṃ hatthe gahetvā apanetuṃ asakkonto tassā lañjaṃ paṭijānetvā gāthamāha –</p>

<p rend="hangnum" n="17:214"><hi rend="paranum">17:214</hi><hi rend="dot">.</hi></p>

<p rend="gatha1"> ‘‘Uṭṭhehi tvaṃ dhāti, imaṃ kumāraṃ ramehi aññattha;</p>

<p rend="gathalast">Mā me paripanthamakāsi, saggaṃ mama patthayānassā’’ti.</p>

<p rend="bodytext">Tattha <pb ed="M" n="5.0196" /><hi rend="bold">imaṃ kumāra</hi>nti, amma! Dhāti tvaṃ uṭṭhehi, imaṃ kumāraṃ apanetvā āgantvā imaṃ maṇiṃ gahetvā aññattha naṃ abhiramehīti.</p>

<p rend="bodytext">Sā lañjaṃ labhitvā kumāraṃ saññāpetvā ādāya aññattha gantvā paridevamānā gāthamāha –</p>

<p rend="hangnum" n="17:215"><hi rend="paranum">17:215</hi><hi rend="dot">.</hi></p>

<p rend="gatha1"> ‘‘Yaṃ nūnimaṃ dadeyyaṃ pabhaṅkaraṃ, ko nu me imināttho;</p>

<p rend="gathalast">Sutasome pabbajite, kiṃ nu menaṃ karissāmī’’ti.</p>

<p rend="bodytext">Tassattho – yaṃ nūna ahaṃ imaṃ lañjatthāya gahitaṃ pabhaṅkaraṃ suppabhāsaṃ maṇiṃ dadeyyaṃ, ko nu mayhaṃ sutasomanarinde pabbajite iminā attho, <hi rend="bold">kiṃ nu menaṃ karissāmi,</hi> ahaṃ tasmiṃ pabbajite imaṃ labhissāmi, labhantīpi ca kiṃ nu kho etaṃ karissāmi, passatha me kammanti.</p>

<p rend="bodytext">Tato <pb ed="V" n="5.0177" /> mahāsenagutto cintesi – ‘‘ayaṃ rājā ‘‘gehe me dhanaṃ manda’nti saññaṃ karoti maññe, bahubhāvamassa kathessāmī’’ti. So uṭṭhāya vanditvā gāthamāha –</p>

<p rend="hangnum" n="17:216"><hi rend="paranum">17:216</hi><hi rend="dot">.</hi></p>

<p rend="gatha1"> ‘‘Koso ca tuyhaṃ vipulo, koṭṭhāgārañca tuyhaṃ paripūraṃ;</p>

<p rend="gathalast">Pathavī ca tuyhaṃ vijitā, ramassu mā pabbaji devā’’ti.</p>

<p rend="bodytext">Taṃ sutvā mahāsatto gāthamāha –</p>

<p rend="hangnum" n="17:217"><hi rend="paranum">17:217</hi><hi rend="dot">.</hi></p>

<p rend="gatha1"> ‘‘Koso ca mayhaṃ vipulo, koṭṭhāgārañca mayhaṃ paripūraṃ;</p>

<p rend="gathalast">Pathavī ca mayhaṃ vijitā, taṃ hitvā pabbajissāmī’’ti.</p>

<p rend="bodytext">Taṃ <pb ed="P" n="5.0185" /> sutvā tasmiṃ apagate kulavaḍḍhanaseṭṭhi nāma uṭṭhāya vanditvā gāthamāha –</p>

<p rend="hangnum" n="17:218"><hi rend="paranum">17:218</hi><hi rend="dot">.</hi></p>

<p rend="gatha1"> ‘‘Mayhampi <pb ed="M" n="5.0197" /> dhanaṃ pahūtaṃ, saṅkhyātuṃ nopi deva sakkomi;</p>

<p rend="gathalast">Taṃ te dadāmi sabbampi, ramassu mā pabbaji devā’’ti.</p>

<p rend="bodytext">Taṃ sutvā mahāsatto gāthamāha –</p>

<p rend="hangnum" n="17:219"><hi rend="paranum">17:219</hi><hi rend="dot">.</hi></p>

<p rend="gatha1"> ‘‘Jānāmi dhanaṃ pahūtaṃ, kulavaḍḍhana pūjito tayā casmi;</p>

<p rend="gathalast">Saggañca patthayāno, tena ahaṃ pabbajissāmī’’ti.</p>

<p rend="bodytext">Taṃ sutvā kulavaḍḍhane apagate mahāsatto somadattaṃ kaniṭṭhabhātaraṃ āmantetvā, ‘‘tāta, ahaṃ pañjarapakkhitto vanakukkuṭo viya ukkaṇṭhito, maṃ gharāvāse anabhirati abhibhavati, ajjeva pabbajissāmi, tvaṃ imaṃ rajjaṃ paṭipajjā’’ti rajjaṃ niyyādento gāthamāha –</p>

<p rend="hangnum" n="17:220"><hi rend="paranum">17:220</hi><hi rend="dot">.</hi></p>

<p rend="gatha1"> ‘‘Ukkaṇṭhitosmi bāḷhaṃ, arati maṃ somadatta āvisati;</p>

<p rend="gathalast">Bahukāpi me antarāyā, ajjevāhaṃ pabbajissāmī’’ti.</p>

<p rend="bodytext">Taṃ sutvā sopi pabbajitukāmo taṃ dīpento itaraṃ gāthamāha –</p>

<p rend="hangnum" n="17:221"><hi rend="paranum">17:221</hi><hi rend="dot">.</hi></p>

<p rend="gatha1"> ‘‘Idañca <pb ed="V" n="5.0178" /> tuyhaṃ rucitaṃ, sutasoma ajjeva dāni tvaṃ pabbaja;</p>

<p rend="gathalast">Ahampi pabbajissāmi, na ussahe tayā vinā ahaṃ ṭhātu’’nti.</p>

<p rend="bodytext">Atha naṃ so paṭikkhipitvā upaḍḍhaṃ gāthamāha –</p>

<p rend="hangnum" n="17:222"><hi rend="paranum">17:222</hi><hi rend="dot">.</hi></p>

<p rend="gatha1"> ‘‘Na hi sakkā pabbajituṃ, nagare na hi paccati janapade cā’’ti.</p>

<p rend="bodytext">Tattha <pb ed="P" n="5.0186" /><hi rend="bold">na hi paccatī</hi>ti idāneva tāva mama pabbajjādhippāyaṃ sutvāva imasmiṃ dvādasayojanike sudassananagare ca sakalajanapade ca na paccati, koci uddhane aggiṃ na jāleti, amhesu pana dvīsu pabbajitesu anāthāva raṭṭhavāsino bhavissanti, tasmā na hi sakkā tayā pabbajituṃ, ahameva pabbajissāmīti.</p>

<p rend="bodytext">Taṃ sutvā mahājano mahāsattassa pādamūle parivattitvā paridevanto upaḍḍhagāthamāha –</p>

<p rend="gatha1">‘‘Sutasome pabbajite, kathaṃ nu dāni karissāmā’’ti.</p>

<p rend="bodytext">Tato mahāsatto ‘‘alaṃ mā socayittha, ahaṃ cirampi ṭhatvā tumhehi vinā bhavissāmi, uppannasaṅkhāro hi nicco nāma natthī’’ti mahājanassa dhammaṃ kathento āha –</p>

<p rend="hangnum" n="17:223"><hi rend="paranum">17:223</hi><hi rend="dot">.</hi></p>

<p rend="gatha1"> ‘‘Upanīyatidaṃ <pb ed="M" n="5.0198" /> maññe, parittaṃ udakaṃva caṅkavāramhi;</p>

<p rend="gathalast">Evaṃ suparittake jīvite, na ca pamajjituṃ kālo.</p>

<p rend="hangnum" n="17:224"><hi rend="paranum">17:224</hi><hi rend="dot">.</hi></p>

<p rend="gatha1"> ‘‘Upanīyatidaṃ maññe, parittaṃ udakaṃva caṅkavāramhi;</p>

<p rend="gathalast">Evaṃ suparittake jīvite, andhabālā pamajjanti.</p>

<p rend="hangnum" n="17:225"><hi rend="paranum">17:225</hi><hi rend="dot">.</hi></p>

<p rend="gatha1"> ‘‘Te vaḍḍhayanti nirayaṃ, tiracchānayoniñca pettivisayañca;</p>

<p rend="gathalast">Taṇhāya bandhanabaddhā, vaḍḍhenti asurakāya’’nti.</p>

<p rend="bodytext">Tattha <hi rend="bold">upanīyatidaṃ maññe</hi>ti, tāta, ‘‘idaṃ jīvitaṃ upanīyatī’’ti ahaṃ maññāmi. Aññesu suttesu upasaṃharaṇattho upaniyyanattho, idha pana pariyādānattho. Tasmā yathā parittaṃ udakaṃ <pb ed="V" n="5.0179" /> rajakānaṃ khāracaṅkavāre pakkhittaṃ sīghaṃ pariyādiyati, tathā jīvitampi. Evaṃ suparittake jīvite taṃ parittakaṃ āyusaṅkhāraṃ gahetvā vicarantānaṃ sattānaṃ na puññakiriyāya pamajjituṃ kālo, appamādova kātuṃ vaṭṭatīti ayamettha attho. <hi rend="bold">Andhabālā pamajjantī</hi>ti ajarāmarā viya hutvā gūthakalale sūkarā viya hutvā kāmapaṅke nimujjantā <pb ed="P" n="5.0187" /> pamajjanti. <hi rend="bold">Asurakāya</hi>nti kāḷakañjikaasurayoniñca vaḍḍhentīti attho.</p>

<p rend="bodytext">Evaṃ mahāsatto mahājanassa dhammaṃ desetvā pubbakaṃ nāma pāsādaṃ āruyha sattamāya bhūmiyā ṭhito khaggena cūḷaṃ chinditvā ‘‘ahaṃ tumhākaṃ kiñci na homi, attano rājānaṃ gaṇhathā’’ti saveṭhanaṃ cūḷaṃ mahājanassa antare khipi. Taṃ gahetvā mahājano bhūmiyaṃ parivaṭṭento parivaṭṭento paridevi. Tasmiṃ ṭhāne mahantaṃ rajaggaṃ uṭṭhahi. Paṭikkamitvā ṭhitajano taṃ oloketvā ‘‘raññā cūḷaṃ chinditvā saveṭhanā cūḷā mahājanassa antare khittā bhavissati, tenāyaṃ pāsādassa avidūre rajavaṭṭi uggatā’’ti paridevanto gāthamāha –</p>

<p rend="hangnum" n="17:226"><hi rend="paranum">17:226</hi><hi rend="dot">.</hi></p>

<p rend="gatha1"> ‘‘Ūhaññate rajaggaṃ avidūre, pubbakamhi ca pāsāde;</p>

<p rend="gathalast">Maññe no kesā chinnā, yasassino dhammarājassā’’ti.</p>

<p rend="bodytext">Tattha <hi rend="bold">ūhaññate</hi>ti uṭṭhahati. <hi rend="bold">Rajagga</hi>nti rajakkhandho. <hi rend="bold">Avidūre</hi>ti ito amhākaṃ ṭhitaṭṭhānato avidūre. <hi rend="bold">Pubbakamhī</hi>ti pubbakapāsādassa samīpe. <hi rend="bold">Maññe no</hi>ti amhākaṃ dhammarājassa kesā chinnā bhavissantīti maññāma.</p>

<p rend="bodytext">Mahāsatto <pb ed="M" n="5.0199" /> paricārikaṃ pesetvā pabbajitaparikkhāre āharāpetvā kappakena kesamassuṃ ohārāpetvā alaṅkāraṃ sayanapiṭṭhe pātetvā rattapaṭānaṃ dasāni chinditvā tāni kāsāyāni nivāsetvā mattikāpattaṃ vāmaaṃsakūṭe laggetvā kattaradaṇḍaṃ ādāya mahātale aparāparaṃ caṅkamitvā pāsādā otaritvā antaravīthiṃ paṭipajji. Gacchantaṃ pana naṃ na koci sañjāni. Athassa sattasatā khattiyakaññā pāsādaṃ abhiruhitvā taṃ adisvā ābharaṇabhaṇḍameva disvā otaritvā avasesānaṃ soḷasasahassānaṃ itthīnaṃ santikaṃ gantvā ‘‘amhākaṃ piyasāmiko sutasomamahissaro pabbajito’’ti mahāsaddena paridevamānāva bahi nikkhamiṃsu. Tasmiṃ khaṇe mahājano <pb ed="P" n="5.0188" /> tassa pabbajitabhāvaṃ aññāsi, sakalanagaraṃ saṅkhubhitvā ‘‘rājā kira no pabbajito’’ti rājadvāre sannipati, mahājano ‘‘idha rājā bhavissati, ettha bhavissatī’’ti pāsādādīni rañño paribhogaṭṭhānāni gantvā rājānaṃ adisvā –</p>

<p rend="hangnum" n="17:227"><hi rend="paranum">17:227</hi><hi rend="dot">.</hi></p>

<p rend="gatha1"> ‘‘Ayamassa <pb ed="V" n="5.0180" /> pāsādo, sovaṇṇapupphamālyavītikiṇṇo;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:228"><hi rend="paranum">17:228</hi><hi rend="dot">.</hi></p>

<p rend="gatha1"> ‘‘Ayamassa pāsādo, sovaṇṇapupphamālyavītikiṇṇo;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:229"><hi rend="paranum">17:229</hi><hi rend="dot">.</hi></p>

<p rend="gatha1"> ‘‘Idamassa kūṭāgāraṃ, sovaṇṇapupphamālyavītikiṇṇaṃ;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:230"><hi rend="paranum">17:230</hi><hi rend="dot">.</hi></p>

<p rend="gatha1"> ‘‘Idamassa kūṭāgāraṃ, sovaṇṇapupphamālyavītikiṇṇaṃ;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:231"><hi rend="paranum">17:231</hi><hi rend="dot">.</hi></p>

<p rend="gatha1"> ‘‘Ayamassa asokavanikā, supupphitā sabbakālikā rammā;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:232"><hi rend="paranum">17:232</hi><hi rend="dot">.</hi></p>

<p rend="gatha1"> ‘‘Ayamassa asokavanikā, supupphitā sabbakālikā rammā;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:233"><hi rend="paranum">17:233</hi><hi rend="dot">.</hi></p>

<p rend="gatha1"> ‘‘Idamassa uyyānaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari <pb ed="P" n="5.0189" /> rājā, parikiṇṇo itthāgārehi.</p>

<p rend="hangnum" n="17:234"><hi rend="paranum">17:234</hi><hi rend="dot">.</hi></p>

<p rend="gatha1"> ‘‘Idamassa <pb ed="M" n="5.0200" /> uyyānaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:235"><hi rend="paranum">17:235</hi><hi rend="dot">.</hi></p>

<p rend="gatha1"> ‘‘Idamassa kaṇikāravanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:236"><hi rend="paranum">17:236</hi><hi rend="dot">.</hi></p>

<p rend="gatha1"> ‘‘Idamassa kaṇikāravanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:237"><hi rend="paranum">17:237</hi><hi rend="dot">.</hi></p>

<p rend="gatha1"> ‘‘Idamassa <pb ed="V" n="5.0181" /> pāṭalivanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:238"><hi rend="paranum">17:238</hi><hi rend="dot">.</hi></p>

<p rend="gatha1"> ‘‘Idamassa pāṭalivanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:239"><hi rend="paranum">17:239</hi><hi rend="dot">.</hi></p>

<p rend="gatha1"> ‘‘Idamassa ambavanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo itthāgārehi.</p>

<p rend="hangnum" n="17:240"><hi rend="paranum">17:240</hi><hi rend="dot">.</hi></p>

<p rend="gatha1"> ‘‘Idamassa ambavanaṃ, supupphitaṃ sabbakālikaṃ rammaṃ;</p>

<p rend="gathalast">Yahimanuvicari rājā, parikiṇṇo ñātisaṅghena.</p>

<p rend="hangnum" n="17:241"><hi rend="paranum">17:241</hi><hi rend="dot">.</hi></p>

<p rend="gatha1"> ‘‘Ayamassa pokkharaṇī, sañchannā aṇḍajehi vītikiṇṇā;</p>

<p rend="gathalast">Yahimanuvicari <pb ed="P" n="5.0190" /> rājā, parikiṇṇo itthāgārehi.</p>

<p rend="hangnum" n="17:242"><hi rend="paranum">17:242</hi><hi rend="dot">.</hi></p>

<p rend="gatha1"> ‘‘Ayamassa pokkharaṇī, sañchannā aṇḍajehi vītikiṇṇā;</p>

<p rend="gathalast">Yahimanuvicari rājā, parikiṇṇo ñātisaṅghenā’’ti. –</p>

<p rend="unindented">Imāhi gāthāhi paridevanto vicari.</p>

<p rend="bodytext">Tattha <hi rend="bold">vītikiṇṇo</hi>ti sovaṇṇapupphehi ca nānāmālyehi ca samokiṇṇo. <hi rend="bold">Parikiṇṇo</hi>ti parivārito. <hi rend="bold">Itthāgārehī</hi>ti dāsiyo upādāya itthiyo itthāgārā nāma. <hi rend="bold">Ñātisaṅghenā</hi>ti amaccāpi idha ñātayo eva. <hi rend="bold">Kūṭāgāra</hi>nti sattaratanavicitto sayanakūṭāgāragabbho. <hi rend="bold">Asokavanikā</hi>ti asokavanabhūmi. <hi rend="bold">Sabbakālikā</hi>ti sabbakālaparibhogakkhamā niccapupphitā vā. <hi rend="bold">Uyyāna</hi>nti nandanavanacittalatāvanasadisaṃ uyyānaṃ <pb ed="M" n="5.0201" />. <hi rend="bold">Sabbakālika</hi>nti chasupi utūsu uppajjanakapupphaphalasañchannaṃ. Kaṇikāravanādīsu <hi rend="bold">sabbakālika</hi>nti sabbakāle supupphitaphalitameva. <hi rend="bold">Sañchannā</hi>ti nānāvidhehi jalajathalajakusumehi suṭṭhu sañchannā. <hi rend="bold">Aṇḍajehi vītikiṇṇā</hi>ti sakuṇasaṅghehi okiṇṇā.</p>

<p rend="bodytext">Evaṃ tesu tesu ṭhānesu paridevitvā mahājano puna rājaṅgaṇaṃ āgantvā –</p>

<p rend="hangnum" n="17:243"><hi rend="paranum">17:243</hi><hi rend="dot">.</hi></p>

<p rend="gatha1"> ‘‘Rājā <pb ed="V" n="5.0182" /> vo kho pabbajito, sutasomo rajjaṃ imaṃ pahatvāna;</p>

<p rend="gathalast">Kāsāyavatthavasano, nāgova ekako caratī’’ti. –</p>

<p rend="unindented">Gāthaṃ vatvā attano ghare vibhavaṃ pahāya puttadhītaro hatthesu gahetvā nikkhamitvā bodhisattasseva santikaṃ agamāsi, tathā mātāpitaro puttadārā soḷasasahassā ca nāṭakitthiyo. Sakalanagaraṃ tucchaṃ viya ahosi, janapadavāsinopi tesaṃ pacchato pacchato gamiṃsu. Bodhisatto dvādasayojanikaṃ parisaṃ gahetvā himavantābhimukho pāyāsi. Athassa abhinikkhamanaṃ ñatvā sakko vissakammaṃ āmantetvā, ‘‘tāta vissakamma, sutasomamahārājā abhinikkhamanaṃ nikkhanto, vasanaṭṭhānaṃ <pb ed="P" n="5.0191" /> laddhuṃ vaṭṭati, samāgamo ca mahā bhavissati, gaccha himavantapadese gaṅgātīre tiṃsayojanāyāmaṃ pañcadasayojanavitthataṃ assamapadaṃ māpehī’’ti pesesi. So tathā katvā tasmiṃ assamapade pabbajitaparikkhāre paṭiyādetvā ekapadikamaggaṃ māpetvā devalokameva gato.</p>

<p rend="bodytext">Mahāsatto tena maggena gantvā taṃ assamapadaṃ pavisitvā paṭhamaṃ sayaṃ pabbajitvā pacchā sese pabbājesi, aparabhāge bahū pabbajiṃsu. Tiṃsayojanikaṃ ṭhānaṃ paripūri. Vissakammena pana assamamāpitaniyāmo ca bahūnaṃ pabbajitaniyāmo ca bodhisattassa assamapadasaṃvidahitaniyāmo ca <hi rend="bold">hatthipālajātake</hi> (jā. 1.15.337 ādayo) āgatanayeneva veditabbo. Tattha mahāsatto yassa yasseva kāmavitakkādi micchāvitakko uppajjati, taṃ taṃ ākāsena upasaṅkamitvā ākāse pallaṅkena nisīditvā ovadanto gāthādvayamāha –</p>

<p rend="hangnum" n="17:244"><hi rend="paranum">17:244</hi><hi rend="dot">.</hi></p>

<p rend="gatha1"> ‘‘Māssu <pb ed="M" n="5.0202" /> pubbe ratikīḷitāni, hasitāni ca anussarittha;</p>

<p rend="gathalast">Mā vo kāmā haniṃsu, rammañhi sudassanaṃ nagaraṃ.</p>

<p rend="hangnum" n="17:245"><hi rend="paranum">17:245</hi><hi rend="dot">.</hi></p>

<p rend="gatha1"> ‘‘Mettacittañca bhāvetha, appamāṇaṃ divā ca ratto ca;</p>

<p rend="gathalast">Agacchittha devapuraṃ, āvāsaṃ puññakammina’’nti.</p>

<p rend="bodytext">Tattha <hi rend="bold">ratikīḷitānī</hi>ti kāmaratiyo ca kāyavācākhiḍḍāvasena pavattakīḷitāni ca. <hi rend="bold">Mā vo kāmā haniṃsū</hi>ti mā tumhe vatthukāmakilesakāmā haniṃsu. <hi rend="bold">Rammaṃ hī</hi>ti sudassananagaraṃ nāma ramaṇīyaṃ, taṃ mā anussarittha. <hi rend="bold">Mettacitta</hi>nti idaṃ desanāmattameva, so pana cattāropi brahmavihāre <pb ed="V" n="5.0183" /> ācikkhi. <hi rend="bold">Appamāṇa</hi>nti appamāṇasattārammaṇaṃ. <hi rend="bold">Agacchitthā</hi>ti gamissatha. <hi rend="bold">Devapura</hi>nti brahmalokaṃ.</p>

<p rend="bodytext">Sopi <pb ed="P" n="5.0192" /> isigaṇo tassovāde ṭhatvā brahmalokaparāyaṇo ahosīti sabbaṃ <hi rend="bold">hatthipālajātake</hi> āgatanayeneva kathetabbaṃ.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi ‘‘tadā mātāpitaro mahārājakulāni ahesuṃ, candādevī rāhulamātā, jeṭṭhaputto sāriputto, kaniṭṭhaputto rāhulo, dhāti khujjuttarā, kulavaḍḍhanaseṭṭhi kassapo, mahāsenagutto moggallāno, somadattakumāro ānando, sesaparisā buddhaparisā, sutasomarājā pana ahameva ahosi’’nti.</p>

<p rend="centre">Cūḷasutasomajātakavaṇṇanā pañcamā.</p>

<p rend="bodytext">Jātakuddānaṃ –</p>

<p rend="gatha1">Suvapaṇḍitajambukakuṇḍalino, varakaññamalambusajātakañca;</p>

<p rend="gathalast">Pavaruttamasaṅkhasirīvhayako, sutasomaarindamarājavaro.</p>

<p rend="centre">Cattālīsanipātavaṇṇanā niṭṭhitā.</p>

<p rend="chapter">18. Paṇṇāsanipāto</p>

<p rend="title">(526) 1. Niḷinikājātakavaṇṇanā</p>

<p rend="bodytext"><hi rend="bold">Uddayhate</hi><pb ed="V" n="5.0184" /><pb ed="P" n="5.0193" /><pb ed="M" n="5.0203" /><hi rend="bold">janapado</hi>ti idaṃ satthā jetavane viharanto purāṇadutiyikāpalobhanaṃ ārabba kathesi. Kathento ca taṃ bhikkhuṃ ‘‘kena ukkaṇṭhāpitosī’’ti pucchitvā ‘‘purāṇadutiyikāyā’’ti vutte ‘‘na esā kho, bhikkhu, idāneva tava anatthakārikā, pubbepi tvaṃ etaṃ nissāya jhānā parihāyitvā mahāvināsaṃ patto’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente bodhisatto udiccabrāhmaṇamahāsālakule nibbattitvā vayappatto uggahitasippo isipabbajjaṃ pabbijitvā jhānābhiññā nibbattetvā himavantapadese vāsaṃ kappesi. Alambusājātake vuttanayeneva taṃ paṭicca ekā migī gabbhaṃ paṭilabhitvā puttaṃ vijāyi, ‘‘isisiṅgo’’tvevassa nāmaṃ ahosi. Atha naṃ pitā vayappattaṃ pabbājetvā kasiṇaparikammaṃ uggaṇhāpesi. So nacirasseva jhānābhiññā uppādetvā jhānasukhena kīḷi, ghoratapo paramadhitindriyo ahosi. Tassa sīlatejena sakkassa bhavanaṃ kampi. Sakko āvajjento taṃ kāraṇaṃ ñatvā ‘‘upāyenassa sīlaṃ bhindissāmī’’ti tīṇi saṃvaccharāni sakalakāsiraṭṭhe vuṭṭhiṃ nivāresi, raṭṭhaṃ aggidaḍḍhaṃ viya ahosi. Sasse asampajjamāne dubbhikkhapīḷitā manussā sannipatitvā rājaṅgaṇe upakkosiṃsu. Atha ne rājā vātapāne ṭhito ‘‘kiṃ eta’’nti pucchi. ‘‘Mahārāja, tīṇi <pb ed="P" n="5.0194" /> saṃvaccharāni devassa avassantattā sakalaraṭṭhaṃ uddayhati, manussā dukkhitā, devaṃ vassāpehi, devā’’ti. Rājā sīlaṃ samādiyitvā uposathaṃ upavasantopi vassaṃ vassāpetuṃ nāsakkhi.</p>

<p rend="bodytext">Tasmiṃ kāle sakko aḍḍharattasamaye tassa sirigabbhaṃ pavisitvā ekobhāsaṃ katvā vehāse aṭṭhāsi. Rājā taṃ disvā ‘‘kosi tva’’nti pucchi. ‘‘Sakkohamasmī’’ti. ‘‘Kenatthenāgatosī’’ti? ‘‘Vassati te, mahārāja <pb ed="M" n="5.0204" />, raṭṭhe devo’’ti? ‘‘Na vassatī’’ti. ‘‘Jānāsi panassa avassanakāraṇa’’nti? ‘‘Na jānāmi, sakkā’’ti. ‘‘Mahārāja, himavantapadese <pb ed="V" n="5.0185" /> isisiṅgo nāma tāpaso paṭivasati ghoratapo paramadhitindriyo. So nibaddhaṃ deve vassante kujjhitvā ākāsaṃ olokesi, tasmā devo na vassatī’’ti. ‘‘Idāni panettha kiṃ kātabba’’nti? ‘‘Tassa tape bhinne devo vassissatī’’ti. ‘‘Ko panassa tapaṃ bhindituṃ samattho’’ti? ‘‘Dhītā te, mahārāja, niḷinikā samatthā, taṃ pakkosāpetvā ‘asukaṭṭhānaṃ nāma gantvā tāpasassa tapaṃ bhindāhī’ti pesehī’’ti. Evaṃ so rājānaṃ anusāsitvā sakaṭṭhānameva agamāsi. Rājā punadivase amaccehi saddhiṃ mantetvā dhītaraṃ pakkosāpetvā paṭhamaṃ gāthamāha –</p>

<p rend="hangnum" n="18:1"><hi rend="paranum">18:1</hi><hi rend="dot">.</hi></p>

<p rend="gatha1"> ‘‘Uddayhate janapado, raṭṭhañcāpi vinassati;</p>

<p rend="gathalast">Ehi niḷinike gaccha, taṃ me brāhmaṇamānayā’’ti.</p>

<p rend="bodytext">Tattha <hi rend="bold">taṃ me</hi>ti taṃ mama anatthakāriṃ brāhmaṇaṃ attano vasaṃ ānehi, kilesarativasenassa sīlaṃ bhindāhīti.</p>

<p rend="bodytext">Taṃ sutvā sā dutiyaṃ gāthamāha –</p>

<p rend="hangnum" n="18:2"><hi rend="paranum">18:2</hi><hi rend="dot">.</hi></p>

<p rend="gatha1"> ‘‘Nāhaṃ dukkhakkhamā rāja, nāhaṃ addhānakovidā;</p>

<p rend="gathalast">Kathaṃ ahaṃ gamissāmi, vanaṃ kuñjarasevita’’nti.</p>

<p rend="bodytext">Tattha <hi rend="bold">dukkhakkhamā</hi>ti ahaṃ, mahārāja, dukkhassa khamā na homi, addhānampi na jānāmi, sāhaṃ kathaṃ gamissāmīti.</p>

<p rend="bodytext">Tato rājā dve gāthāyo abhāsi –</p>

<p rend="hangnum" n="18:3"><hi rend="paranum">18:3</hi><hi rend="dot">.</hi></p>

<p rend="gatha1"> ‘‘Phītaṃ janapadaṃ gantvā, hatthinā ca rathena ca;</p>

<p rend="gathalast">Dārusaṅghāṭayānena, evaṃ gaccha niḷinike.</p>

<p rend="hangnum" n="18:4"><hi rend="paranum">18:4</hi><hi rend="dot">.</hi></p>

<p rend="gatha1"> ‘‘Hatthiassarathe <pb ed="P" n="5.0195" /> pattī, gacchevādāya khattiye;</p>

<p rend="gathalast">Taveva vaṇṇarūpena, vasaṃ tamānayissasī’’ti.</p>

<p rend="bodytext">Tattha <pb ed="V" n="5.0186" /><hi rend="bold">dārusaṅghāṭayānenā</hi>ti, amma, niḷinike na tvaṃ padasā gamissasi, phītaṃ pana subhikkhaṃ khemaṃ attano janapadaṃ hatthivāhanehi ca rathavāhanehi ca <pb ed="M" n="5.0205" /> gantvā tato parampi ajjhokāse paṭicchannena vayhādinā udakaṭṭhāne nāvāsaṅkhātena dārusaṅghāṭayānena gaccha. <hi rend="bold">Vaṇṇarūpenā</hi>ti evaṃ akilamamānā gantvā tava vaṇṇena ceva rūpasampadāya ca taṃ brāhmaṇaṃ attano vasaṃ ānayissasīti.</p>

<p rend="bodytext">Evaṃ so dhītarā saddhiṃ akathetabbampi raṭṭhaparipālanaṃ nissāya kathesi. Sāpi ‘‘sādhū’’ti sampaṭicchi. Athassā sabbaṃ dātabbayuttakaṃ datvā amaccehi saddhiṃ uyyojesi. Amaccā taṃ ādāya paccantaṃ patvā tattha khandhāvāraṃ nivāsāpetvā rājadhītaraṃ ukkhipāpetvā vanacarakena desitena maggena himavantaṃ pavisitvā pubbaṇhasamaye tassa assamapadassa samīpaṃ pāpuṇiṃsu. Tasmiṃ khaṇe bodhisatto puttaṃ assamapade nivāsāpetvā sayaṃ phalāphalatthāya araññaṃ paviṭṭho hoti. Vanacarako sayaṃ assamaṃ agantvā tassa pana dassanaṭṭhāne ṭhatvā niḷinikāya taṃ dassento dve gāthā abhāsi –</p>

<p rend="hangnum" n="18:5"><hi rend="paranum">18:5</hi><hi rend="dot">.</hi></p>

<p rend="gatha1"> ‘‘Kadalīdhajapaññāṇo, ābhujīparivārito;</p>

<p rend="gathalast">Eso padissati rammo, isisiṅgassa assamo.</p>

<p rend="hangnum" n="18:6"><hi rend="paranum">18:6</hi><hi rend="dot">.</hi></p>

<p rend="gatha1"> ‘‘Eso aggissa saṅkhāto, eso dhūmo padissati;</p>

<p rend="gathalast">Maññe no aggiṃ hāpeti, isisiṅgo mahiddhiko’’ti.</p>

<p rend="bodytext">Tattha kadalīsaṅkhātā dhajā paññāṇaṃ assāti <hi rend="bold">kadalīdhajapaññāṇo. Ābhujīparivārito</hi>ti bhujapattavanaparikkhitto. <hi rend="bold">Saṅkhāto</hi>ti eso aggi assa isisiṅgassa jhānena saṅkhāto paccakkhagato jalati. <hi rend="bold">Maññe no aggi</hi>nti aggiṃ no hāpeti juhati paricaratīti maññāmi.</p>

<p rend="bodytext">Amaccāpi bodhisattassa araññaṃ paviṭṭhavelāya assamaṃ parivāretvā ārakkhaṃ ṭhapetvā rājadhītaraṃ isivesaṃ gāhāpetvā <pb ed="P" n="5.0196" /> suvaṇṇacīrakena nivāsanapārupanaṃ katvā sabbālaṅkārehi alaṅkaritvā tantubaddhaṃ cittageṇḍukaṃ gāhāpetvā assamapadaṃ pesetvā sayaṃ bahi rakkhantā aṭṭhaṃsu. Sā tena geṇḍukena kīḷantī caṅkamakoṭiyaṃ otari. Tasmiṃ khaṇe isisiṅgo paṇṇasāladvāre pāsāṇaphalake nisinno hoti. So taṃ āgacchantiṃ disvā bhītatasito uṭṭhāya paṇṇasālaṃ <pb ed="V" n="5.0187" /> pavisitvā aṭṭhāsi <pb ed="M" n="5.0206" />. Sāpissa paṇṇasāladvāraṃ gantvā kīḷiyeva. Satthā tañca tato uttari ca atthaṃ pakāsento tisso gāthā abhāsi –</p>

<p rend="hangnum" n="18:7"><hi rend="paranum">18:7</hi><hi rend="dot">.</hi></p>

<p rend="gatha1"> ‘‘Tañca disvāna āyantiṃ, āmuttamaṇikuṇḍalaṃ;</p>

<p rend="gathalast">Isisiṅgo pāvisi bhīto, assamaṃ paṇṇachādanaṃ.</p>

<p rend="hangnum" n="18:8"><hi rend="paranum">18:8</hi><hi rend="dot">.</hi></p>

<p rend="gatha1"> ‘‘Assamassa ca sā dvāre, geṇḍukenassa kīḷati;</p>

<p rend="gathalast">Vidaṃsayantī aṅgāni, guyhaṃ pakāsitāni ca.</p>

<p rend="hangnum" n="18:9"><hi rend="paranum">18:9</hi><hi rend="dot">.</hi></p>

<p rend="gatha1"> ‘‘Tañca disvāna kīḷantiṃ, paṇṇasālagato jaṭī;</p>

<p rend="gathalast">Assamā nikkhamitvāna, idaṃ vacanamabravī’’ti.</p>

<p rend="bodytext">Tattha <hi rend="bold">geṇḍukenassā</hi>ti assa isisiṅgassa assamadvāre geṇḍukena kīḷati. <hi rend="bold">Vidaṃsayantī</hi>ti dassentī. <hi rend="bold">Guyhaṃ pakāsitāni cā</hi>ti guyhañca rahassaṅgaṃ pakāsitāni ca pākaṭāni mukhahatthādīni. <hi rend="bold">Abravī</hi>ti so kira paṇṇasālāya ṭhatvā cintesi – ‘‘sacāyaṃ yakkho bhaveyya, paṇṇasālaṃ pavisitvā maṃ murumurāpetvā khādeyya, nāyaṃ yakkho, tāpaso bhavissatī’’ti assamā nikkhamitvā pucchanto gāthamāha –</p>

<p rend="hangnum" n="18:10"><hi rend="paranum">18:10</hi><hi rend="dot">.</hi></p>

<p rend="gatha1"> ‘‘Ambho ko nāma so rukkho, yassa tevaṃgataṃ phalaṃ;</p>

<p rend="gathalast">Dūrepi khittaṃ pacceti, na taṃ ohāya gacchatī’’ti.</p>

<p rend="bodytext">Tattha <hi rend="bold">yassa tevaṃgataṃ phala</hi>nti yassa tava rukkhassa evaṃgatikaṃ manoramaṃ phalaṃ. <hi rend="bold">Ko nāma so rukkho</hi>ti citrageṇḍukassa adiṭṭhapubbattā ‘‘rukkhaphalena tena bhavitabba’’nti maññamāno evaṃ pucchati.</p>

<p rend="bodytext">Athassa sā rukkhaṃ ācikkhantī gāthamāha –</p>

<p rend="hangnum" n="18:11"><hi rend="paranum">18:11</hi><hi rend="dot">.</hi></p>

<p rend="gatha1"> ‘‘Assamassa mama brahme, samīpe gandhamādane;</p>

<p rend="gatha2">Bahavo tādisā rukkhā, yassa tevaṃgataṃ phalaṃ;</p>

<p rend="gathalast">Dūrepi khittaṃ pacceti, na maṃ ohāya gacchatī’’ti.</p>

<p rend="bodytext">Tattha <pb ed="V" n="5.0188" /><pb ed="P" n="5.0197" /><hi rend="bold">samīpe gandhamādane</hi>ti gandhamādanapabbate mama assamassa samīpe. <hi rend="bold">Yassa tevaṃgata</hi>nti yassa evaṃgataṃ, <hi rend="bold">ta</hi>-kāro byañjanasandhikaroti.</p>

<p rend="bodytext">Iti <pb ed="M" n="5.0207" /> sā musāvādaṃ abhāsi. Itaropi saddahitvā ‘‘tāpaso eso’’ti saññāya paṭisanthāraṃ karonto gāthamāha –</p>

<p rend="hangnum" n="18:12"><hi rend="paranum">18:12</hi><hi rend="dot">.</hi></p>

<p rend="gatha1"> ‘‘Etū bhavaṃ assamimaṃ adetu, pajjañca bhakkhañca paṭiccha dammi;</p>

<p rend="gathalast">Idamāsanaṃ atra bhavaṃ nisīdatu, ito bhavaṃ mūlaphalāni bhuñjatū’’ti.</p>

<p rend="bodytext">Tattha <hi rend="bold">assamima</hi>nti assamaṃ imaṃ bhavaṃ pavisatu. <hi rend="bold">Adetū</hi>ti yathāsannihitaṃ āhāraṃ paribhuñjatu. <hi rend="bold">Pajja</hi>nti pādabbhañjanaṃ. <hi rend="bold">Bhakkha</hi>nti madhuraphalāphalaṃ. <hi rend="bold">Paṭicchā</hi>ti paṭiggaṇha. <hi rend="bold">Idamāsana</hi>nti paviṭṭhakāle evamāha.</p>

<p rend="bodytext">Tassā paṇṇasālaṃ pavisitvā kaṭṭhattharaṇe nisīdantiyā suvaṇṇacīrake dvidhā gate sarīraṃ appaṭicchannaṃ ahosi. Tāpaso mātugāmasarīrassa adiṭṭhapubbattā taṃ disvā ‘‘vaṇṇo eso’’ti saññāya evamāha –</p>

<p rend="hangnum" n="18:13"><hi rend="paranum">18:13</hi><hi rend="dot">.</hi></p>

<p rend="gatha1"> ‘‘Kiṃ te idaṃ ūrūnamantarasmiṃ, supicchitaṃ kaṇharivappakāsati;</p>

<p rend="gathalast">Akkhāhi me pucchito etamatthaṃ, kose nu te uttamaṅgaṃ paviṭṭha’’nti.</p>

<p rend="bodytext">Tattha <hi rend="bold">supicchita</hi>nti dvinnaṃ ūrūnaṃ samāgamakāle suphusitaṃ sippipuṭamukhasaṇṭhānaṃ. Subhalakkhaṇena hi asamannāgatāya taṃ ṭhānaṃ āvāṭadhātukaṃ hoti, samannāgatāya abbhunnataṃ sippipuṭamukhasaṇṭhānaṃ. <hi rend="bold">Kaṇharivappakāsatī</hi>ti ubhosu passesu kāḷakaṃ viya khāyati. <hi rend="bold">Kose nu te uttamaṅgaṃ paviṭṭha</hi>nti tava uttamaṅgaṃ liṅgasaṇṭhānaṃ na paññāyati, kiṃ nu taṃ tava sarīrasaṅkhāte kose paviṭṭhanti pucchati.</p>

<p rend="bodytext">Atha naṃ sā vañcayantī gāthādvayamāha –</p>

<p rend="hangnum" n="18:14"><hi rend="paranum">18:14</hi><hi rend="dot">.</hi></p>

<p rend="gatha1"> ‘‘Ahaṃ vane mūlaphalesanaṃ caraṃ, āsādayiṃ acchaṃ sughorarūpaṃ;</p>

<p rend="gathalast">So <pb ed="P" n="5.0198" /> maṃ patitvā sahasājjhapatto, panujja maṃ abbahi uttamaṅgaṃ.</p>

<p rend="hangnum" n="18:15"><hi rend="paranum">18:15</hi><hi rend="dot">.</hi></p>

<p rend="gatha1"> ‘‘Svāyaṃ <pb ed="V" n="5.0189" /><pb ed="M" n="5.0208" /> vaṇo khajjati kaṇḍuvāyati, sabbañca kālaṃ na labhāmi sātaṃ;</p>

<p rend="gathalast">Paho bhavaṃ kaṇḍumimaṃ vinetuṃ, kurutaṃ bhavaṃ yācito brāhmaṇattha’’nti.</p>

<p rend="bodytext">Tattha <hi rend="bold">āsādayi</hi>nti ghaṭṭesiṃ, āgacchantaṃ disvā leḍḍunā paharinti attho. <hi rend="bold">Patitvā</hi>ti upadhāvitvā. <hi rend="bold">Sahasājjhappatto</hi>ti mamaṃ sahasā ajjhappatto sampatto. <hi rend="bold">Panujjā</hi>ti atha maṃ potetvā. <hi rend="bold">Abbahī</hi>ti mukhena mama uttamaṅgaṃ luñcitvā pakkāmi, tato paṭṭhāya imasmiṃ ṭhāne vaṇo jāto. <hi rend="bold">Svāya</hi>nti so ayaṃ tato paṭṭhāya mayhaṃ vaṇo khajjati ceva kaṇḍuvañca karoti, tappaccayā sāhaṃ sabbakālaṃ kāyikacetasikasukhaṃ na labhāmi. <hi rend="bold">Paho</hi>ti pahu samattho. <hi rend="bold">Brāhmaṇattha</hi>nti bhavaṃ mayā yācito imaṃ brāhmaṇassa atthaṃ karotu, idaṃ me dukkhaṃ harāhīti vadati.</p>

<p rend="bodytext">So tassā musāvādaṃ ‘‘sabhāvo’’ti saddahitvā ‘‘sace te evaṃ sukhaṃ hoti, karissāmī’’ti taṃ padesaṃ oloketvā anantaraṃ gāthamāha –</p>

<p rend="hangnum" n="18:16"><hi rend="paranum">18:16</hi><hi rend="dot">.</hi></p>

<p rend="gatha1"> ‘‘Gambhīrarūpo te vaṇo salohito, apūtiko vaṇagandho mahā ca;</p>

<p rend="gathalast">Karomi te kiñci kasāyayogaṃ, yathā bhavaṃ paramasukhī bhaveyyā’’ti.</p>

<p rend="bodytext">Tattha <hi rend="bold">salohito</hi>ti rattobhāso. <hi rend="bold">Apūtiko</hi>ti pūtimaṃsarahito. <hi rend="bold">Vaṇagandho</hi>ti thokaṃ duggandho. <hi rend="bold">Kasāyayoga</hi>nti ahaṃ keci rukkhakasāye gahetvā tava ekaṃ kasāyayogaṃ karomīti.</p>

<p rend="bodytext">Tato niḷinikā gāthamāha</p>

<p rend="hangnum" n="18:17"><hi rend="paranum">18:17</hi><hi rend="dot">.</hi></p>

<p rend="gatha1"> ‘‘Na mantayogā na kasāyayogā, na osadhā brahmacāri kamanti;</p>

<p rend="gathalast">Yaṃ te mudu tena vinehi kaṇḍuṃ, yathā ahaṃ paramasukhī bhaveyya’’nti.</p>

<p rend="bodytext">Tattha <pb ed="P" n="5.0199" /><pb ed="M" n="5.0209" /><hi rend="bold">kamantī</hi>ti, bho brahmacāri, imasmiṃ mama vaṇe neva mantayogā, na kasāyayogā, na pupphaphalādīni osadhāni kamanti, anekavāraṃ katehipi tehi etassa phāsukabhāvo na bhūtapubbo. Yaṃ pana te etaṃ mudu aṅgajātaṃ, tena ghaṭṭiyamānasseva tassa kaṇḍu na hoti, tasmā tena vinehi kaṇḍunti.</p>

<p rend="bodytext">So <pb ed="V" n="5.0190" /> ‘‘saccaṃ eso bhaṇatī’’ti sallakkhetvā ‘‘methunasaṃsaggena sīlaṃ bhijjati, jhānaṃ antaradhāyatī’’ti ajānanto mātugāmassa adiṭṭhapubbattā methunadhammassa ca ajānanabhāvena ‘‘bhesajja’’nti vadantiyā tāya methunaṃ paṭisevi. Tāvadevassa sīlaṃ bhijji, jhānaṃ parihāyi. So dve tayo vāre saṃsaggaṃ katvā kilanto hutvā nikkhamitvā saraṃ oruyha nhatvā paṭippassaddhadaratho āgantvā paṇṇasālāyaṃ nisīditvā punapi taṃ ‘‘tāpaso’’ti maññamāno vasanaṭṭhānaṃ pucchanto gāthamāha –</p>

<p rend="hangnum" n="18:18"><hi rend="paranum">18:18</hi><hi rend="dot">.</hi></p>

<p rend="gatha1"> ‘‘Ito nu bhoto katamena assamo, kacci bhavaṃ abhiramasi araññe;</p>

<p rend="gathalast">Kacci nu te mūlaphalaṃ pahūtaṃ, kacci bhavantaṃ na vihiṃsanti vāḷā’’ti.</p>

<p rend="bodytext">Tattha <hi rend="bold">katamenā</hi>ti ito katamena disābhāgena bhoto assamo. <hi rend="bold">Bhava</hi>nti ālapanametaṃ.</p>

<p rend="bodytext">Tato niḷinikā catasso gāthāyo abhāsi –</p>

<p rend="hangnum" n="18:19"><hi rend="paranum">18:19</hi><hi rend="dot">.</hi></p>

<p rend="gatha1"> ‘‘Ito ujuṃ uttarāyaṃ disāyaṃ, khemā nadī himavatā pabhāvī;</p>

<p rend="gathalast">Tassā tīre assamo mayha rammo, aho bhavaṃ assamaṃ mayhaṃ passe.</p>

<p rend="hangnum" n="18:20"><hi rend="paranum">18:20</hi><hi rend="dot">.</hi></p>

<p rend="gatha1"> ‘‘Ambā ca sālā tilakā ca jambuyo, uddālakā pāṭaliyo ca phullā;</p>

<p rend="gathalast">Samantato kimpurisābhigītaṃ, aho bhavaṃ assamaṃ mayhaṃ passe.</p>

<p rend="hangnum" n="18:21"><hi rend="paranum">18:21</hi><hi rend="dot">.</hi></p>

<p rend="gatha1"> ‘‘Tālā <pb ed="M" n="5.0210" /> ca mūlā ca phalā ca mettha, vaṇṇena gandhena upetarūpaṃ;</p>

<p rend="gathalast">Taṃ <pb ed="P" n="5.0200" /> bhūmibhāgehi upetarūpaṃ, aho bhavaṃ assamaṃ mayhaṃ passe.</p>

<p rend="hangnum" n="18:22"><hi rend="paranum">18:22</hi><hi rend="dot">.</hi></p>

<p rend="gatha1"> ‘‘Phalā ca mūlā ca pahūtamettha, vaṇṇena gandhena rasenupetā;</p>

<p rend="gathalast">Āyanti ca luddakā taṃ padesaṃ, mā me tato mūlaphalaṃ ahāsu’’nti.</p>

<p rend="bodytext">Tattha <hi rend="bold">uttarāya</hi>nti uttarāya. <hi rend="bold">Khemā</hi>ti evaṃnāmikā nadī. <hi rend="bold">Himavatā pabhāvī</hi>ti himavantato pavattati. <hi rend="bold">Aho</hi>ti patthanatthe nipāto. <hi rend="bold">Uddālakā</hi>ti vātaghātakā. <hi rend="bold">Kimpurisābhigīta</hi>nti samantato parivāretvā madhurasaddena gāyantehi kimpurisehi abhigītaṃ. <hi rend="bold">Tālā ca mūlā ca phalā ca metthā</hi>ti ettha mama assame pāsādikā tālarukkhā ca tesaññeva vaṇṇagandhādisampannā kandasaṅkhātā <pb ed="V" n="5.0191" /> mūlā ca phalā ca. <hi rend="bold">Pahūtametthā</hi>ti nānārukkhaphalā ca rukkhavallimūlā ca pahūtā ettha. <hi rend="bold">Mā me tato</hi>ti taṃ mama assamapadaṃ sambahulā luddakā āgacchanti, mayā cettha āharitvā ṭhapitaṃ bahu madhurasamūlaphalāphalaṃ atthi, te mayi cirāyante mūlaphalāphalaṃ hareyyuṃ. Te tato mama mūlaphalāphalaṃ mā hariṃsu, tasmā sacepi mayā saddhiṃ āgantukāmo, ehi, no ce, ahaṃ gamissāmīti āha.</p>

<p rend="bodytext">Taṃ sutvā tāpaso yāva pitu āgamanā adhivāsāpetuṃ gāthamāha –</p>

<p rend="hangnum" n="18:23"><hi rend="paranum">18:23</hi><hi rend="dot">.</hi></p>

<p rend="gatha1"> ‘‘Pitā mamaṃ mūlaphalesanaṃ gato, idāni āgacchati sāyakāle;</p>

<p rend="gathalast">Ubhova gacchāmase assamaṃ taṃ, yāva pitā mūlaphalato etū’’ti.</p>

<p rend="bodytext">Tattha <hi rend="bold">ubhova gacchāmase</hi>ti mama pitu ārocetvā ubhova gamissāma.</p>

<p rend="bodytext">Tato <pb ed="M" n="5.0211" /> sā cintesi – ‘‘ayaṃ tāva araññeva vaḍḍhitabhāvena mama itthibhāvaṃ na jānāti, pitā panassa maṃ disvāva jānitvā ‘tvaṃ idha kiṃ karosī’ti kājakoṭiyā paharitvā sīsampi me bhindeyya, tasmiṃ anāgateyeva mayā gantuṃ vaṭṭati, āgamanakammampi me niṭṭhita’’nti. Sā tassa āgamanūpāyaṃ ācikkhantī itaraṃ gāthamāha –</p>

<p rend="hangnum" n="18:24"><hi rend="paranum">18:24</hi><hi rend="dot">.</hi></p>

<p rend="gatha1"> ‘‘Aññe <pb ed="P" n="5.0201" /> bahū isayo sādhurūpā, rājīsayo anumagge vasanti;</p>

<p rend="gathalast">Teyeva pucchesi mamassamaṃ taṃ, te taṃ nayissanti mamaṃ sakāse’’ti.</p>

<p rend="bodytext">Tattha <hi rend="bold">rājīsayo</hi>ti, samma, mayā na sakkā cirāyituṃ, aññe pana sādhusabhāvā rājisayo ca brāhmaṇisayo ca anumagge mama assamamaggapasse vasanti, ahaṃ tesaṃ ācikkhitvā gamissāmi, tvaṃ te puccheyyāsi, te taṃ mama santikaṃ nayissantīti.</p>

<p rend="bodytext">Evaṃ sā attano palāyanūpāyaṃ katvā paṇṇasālato nikkhamitvā taṃ olokentameva ‘‘tvaṃ nivattā’’ti vatvā āgamanamaggeneva amaccānaṃ santikaṃ agamāsi. Te taṃ gahetvā khandhāvāraṃ gantvā anupubbena bārāṇasiṃ pāpuṇiṃsu. Sakkopi taṃ divasameva tussitvā sakalaraṭṭhe devaṃ vassāpesi, tato subhikkhaṃ janapadaṃ ahosi. Isisiṅgatāpasassapi tāya pakkantamattāya eva kāye ḍāho uppajji. So kampanto paṇṇasālaṃ pavisitvā vākacīraṃ pārupitvā <pb ed="V" n="5.0192" /> socanto nipajji. Bodhisatto sāyaṃ āgantvā puttaṃ apassanto ‘‘kahaṃ nu kho gato’’ti kājaṃ otāretvā paṇṇasālaṃ pavisitvā taṃ nipannakaṃ disvā ‘‘tāta, kiṃ karosī’’ti piṭṭhiṃ parimajjanto tisso gāthā abhāsi –</p>

<p rend="hangnum" n="18:25"><hi rend="paranum">18:25</hi><hi rend="dot">.</hi></p>

<p rend="gatha1"> ‘‘Na te kaṭṭhāni bhinnāni, na te udakamābhataṃ;</p>

<p rend="gathalast">Aggīpi te na hāpito, kiṃ nu mandova jhāyasi.</p>

<p rend="hangnum" n="18:26"><hi rend="paranum">18:26</hi><hi rend="dot">.</hi></p>

<p rend="gatha1"> ‘‘Bhinnāni kaṭṭhāni huto ca aggi, tapanīpi te samitā brahmacārī;</p>

<p rend="gathalast">Pīṭhañca mayhaṃ udakañca hoti, ramasi tuvaṃ brahmabhūto puratthā.</p>

<p rend="hangnum" n="18:27"><hi rend="paranum">18:27</hi><hi rend="dot">.</hi></p>

<p rend="gatha1"> ‘‘Abhinnakaṭṭhosi <pb ed="M" n="5.0212" /> anābhatodako, ahāpitaggīsi asiddhabhojano;</p>

<p rend="gathalast">Na me tuvaṃ ālapasī mamajja, naṭṭhaṃ nu kiṃ cetasikañca dukkha’’nti.</p>

<p rend="bodytext">Tattha <pb ed="P" n="5.0202" /><hi rend="bold">bhinnānī</hi>ti araññato uddhaṭāni. <hi rend="bold">Na hāpito</hi>ti na jalito. <hi rend="bold">Bhinnānī</hi>ti pubbe tayā mamāgamanavelāya kaṭṭhāni uddhaṭāneva honti. <hi rend="bold">Huto ca aggī</hi>ti aggi ca huto hoti. <hi rend="bold">Tapanī</hi>ti visibbanaaggisaṅkhātā tapanīpi te samitāva sayameva saṃvidahitāva hoti. <hi rend="bold">Pīṭha</hi>nti mama āsanatthāya pīṭhañca paññattameva hoti. <hi rend="bold">Udakañcā</hi>ti pādadhovanaudakampi upaṭṭhāpitameva hoti. <hi rend="bold">Brahmabhūto</hi>ti tuvampi ito puratthā seṭṭhabhūto imasmiṃ assame abhiramasi. <hi rend="bold">Abhinnakaṭṭhosī</hi>ti so dāni ajja anuddhaṭakaṭṭhosi. <hi rend="bold">Asiddhabhojano</hi>ti na te kiñci amhākaṃ kandamūlaṃ vā paṇṇaṃ vā seditaṃ. <hi rend="bold">Mamajjā</hi>ti, mama putta, ajja na me tvaṃ ālapasi. <hi rend="bold">Naṭṭhaṃ nu ki</hi>nti kiṃ nu te naṭṭhaṃ vā, kiṃ cetasikaṃ vā dukkhaṃ, akkhāhi me nipannakāraṇanti pucchati.</p>

<p rend="bodytext">So pitu vacanaṃ sutvā taṃ kāraṇaṃ kathento āha –</p>

<p rend="hangnum" n="18:28"><hi rend="paranum">18:28</hi><hi rend="dot">.</hi></p>

<p rend="gatha1"> ‘‘Idhāgamā jaṭilo brahmacārī, sudassaneyyo sutanū vineti;</p>

<p rend="gathalast">Nevātidīgho na panātirasso, sukaṇhakaṇhacchadanehi bhoto.</p>

<p rend="hangnum" n="18:29"><hi rend="paranum">18:29</hi><hi rend="dot">.</hi></p>

<p rend="gatha1"> ‘‘Amassujāto apurāṇavaṇṇī, ādhārarūpañca panassa kaṇṭhe;</p>

<p rend="gathalast">Dve yamā gaṇḍā ure sujātā, suvaṇṇatindukanibhā pabhassarā.</p>

<p rend="hangnum" n="18:30"><hi rend="paranum">18:30</hi><hi rend="dot">.</hi></p>

<p rend="gatha1"> ‘‘Mukhañca <pb ed="V" n="5.0193" /> tassa bhusadassaneyyaṃ, kaṇṇesu lambanti ca kuñcitaggā;</p>

<p rend="gathalast">Te jotare carato māṇavassa, suttañca yaṃ saṃyamanaṃ jaṭānaṃ.</p>

<p rend="hangnum" n="18:31"><hi rend="paranum">18:31</hi><hi rend="dot">.</hi></p>

<p rend="gatha1"> ‘‘Aññā <pb ed="M" n="5.0213" /> ca tassa saṃyamāni catasso, nīlā pītā lohitikā ca setā;</p>

<p rend="gathalast">Tā piṃsare carato māṇavassa, tiriṭisaṅghāriva pāvusamhi.</p>

<p rend="hangnum" n="18:32"><hi rend="paranum">18:32</hi><hi rend="dot">.</hi></p>

<p rend="gatha1"> ‘‘Na mikhalaṃ muñjamayaṃ dhāreti, na santhare no pana pabbajassa;</p>

<p rend="gathalast">Tā <pb ed="P" n="5.0203" /> jotare jaghanantare vilaggā, sateratā vijjurivantalikkhe.</p>

<p rend="hangnum" n="18:33"><hi rend="paranum">18:33</hi><hi rend="dot">.</hi></p>

<p rend="gatha1"> ‘‘Akhīlakāni ca avaṇṭakāni, heṭṭhā nabhyā kaṭisamohitāni;</p>

<p rend="gathalast">Aghaṭṭitā niccakīḷaṃ karonti, haṃ tāta kiṃrukkhaphalāni tāni.</p>

<p rend="hangnum" n="18:34"><hi rend="paranum">18:34</hi><hi rend="dot">.</hi></p>

<p rend="gatha1"> ‘‘Jaṭā ca tassa bhusadassaneyyā, parosataṃ vellitaggā sugandhā;</p>

<p rend="gathalast">Dvedhā siro sādhu vibhattarūpo, aho nu kho mayha tathā jaṭāssu.</p>

<p rend="hangnum" n="18:35"><hi rend="paranum">18:35</hi><hi rend="dot">.</hi></p>

<p rend="gatha1"> ‘‘Yadā ca so pakirati tā jaṭāyo, vaṇṇena gandhena upetarūpā;</p>

<p rend="gathalast">Nīluppalaṃ vātasameritaṃva, tatheva saṃvāti panassamo ayaṃ.</p>

<p rend="hangnum" n="18:36"><hi rend="paranum">18:36</hi><hi rend="dot">.</hi></p>

<p rend="gatha1"> ‘‘Paṅko ca tassa bhusadassaneyyo, netādiso yādiso mayhaṃ kāye;</p>

<p rend="gathalast">So vāyati erito mālutena, vanaṃ yathā aggagimhe suphullaṃ.</p>

<p rend="hangnum" n="18:37"><hi rend="paranum">18:37</hi><hi rend="dot">.</hi></p>

<p rend="gatha1"> ‘‘Nihanti so rukkhaphalaṃ pathabyā, sucittarūpaṃ ruciraṃ dassaneyyaṃ;</p>

<p rend="gathalast">Khittañca tassa punarehi hatthaṃ, haṃ tāta kiṃrukkhaphalaṃ nu kho taṃ.</p>

<p rend="hangnum" n="18:38"><hi rend="paranum">18:38</hi><hi rend="dot">.</hi></p>

<p rend="gatha1"> ‘‘Dantā <pb ed="M" n="5.0214" /> ca tassa bhusadassaneyyā, suddhā samā saṅkhavarūpapannā;</p>

<p rend="gathalast">Mano pasādenti vivariyamānā, na hi nūna so sākamakhādi tehi.</p>

<p rend="hangnum" n="18:39"><hi rend="paranum">18:39</hi><hi rend="dot">.</hi></p>

<p rend="gatha1"> ‘‘Akakkasaṃ aggaḷitaṃ muhuṃ muduṃ, ujuṃ anuddhataṃ acapalamassa bhāsitaṃ;</p>

<p rend="gathalast">Rudaṃ <pb ed="P" n="5.0204" /> manuññaṃ karavīkasussaraṃ, hadayaṅgamaṃ rañjayateva me mano.</p>

<p rend="hangnum" n="18:40"><hi rend="paranum">18:40</hi><hi rend="dot">.</hi></p>

<p rend="gatha1"> ‘‘Bindussaro <pb ed="V" n="5.0194" /> nātivisaṭṭhavākyo, na nūna sajjhāyamatippayutto;</p>

<p rend="bodytext">Icchāmi bho taṃ punadeva daṭṭhuṃ, mitto hi me māṇavohu puratthā.</p>

<p rend="hangnum" n="18:41"><hi rend="paranum">18:41</hi><hi rend="dot">.</hi></p>

<p rend="gatha1"> ‘‘Susandhi sabbattha vimaṭṭhimaṃ vaṇaṃ, puthū sujātaṃ kharapattasannibhaṃ;</p>

<p rend="gathalast">Teneva maṃ uttariyāna māṇavo, vivaritaṃ ūruṃ jaghanena piḷayi.</p>

<p rend="hangnum" n="18:42"><hi rend="paranum">18:42</hi><hi rend="dot">.</hi></p>

<p rend="gatha1"> ‘‘Tapanti ābhanti virocare ca, sateratā vijjurivantalikkhe;</p>

<p rend="gathalast">Bāhā mudū añjanalomasādisā, vicitravaṭṭaṅgulikāssa sobhare.</p>

<p rend="hangnum" n="18:43"><hi rend="paranum">18:43</hi><hi rend="dot">.</hi></p>

<p rend="gatha1"> ‘‘Akakkasaṅgo na ca dīghalomo, nakhāssa dīghā api lohitaggā;</p>

<p rend="gathalast">Mudūhi bāhāhi palissajanto, kalyāṇarūpo ramayaṃ upaṭṭhahi.</p>

<p rend="hangnum" n="18:44"><hi rend="paranum">18:44</hi><hi rend="dot">.</hi></p>

<p rend="gatha1"> ‘‘Dumassa tūlūpanibhā pabhassarā, suvaṇṇakambutalavaṭṭasucchavi;</p>

<p rend="gathalast">Hatthā mudū tehi maṃ samphusitvā, ito gato tena maṃ dahanti tāta.</p>

<p rend="hangnum" n="18:45"><hi rend="paranum">18:45</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0215" /> nūna so khārividhaṃ ahāsi, na nūna so kaṭṭhāni sayaṃ abhañji;</p>

<p rend="gathalast">Na nūna so hanti dume kuṭhāriyā, na hissa hatthesu khilāni atthi.</p>

<p rend="hangnum" n="18:46"><hi rend="paranum">18:46</hi><hi rend="dot">.</hi></p>

<p rend="gatha1"> ‘‘Accho ca kho tassa vaṇaṃ akāsi, so maṃbravi ‘sukhitaṃ maṃ karohi’;</p>

<p rend="gathalast">Tāhaṃ <pb ed="P" n="5.0205" /> kariṃ tena mamāsi sokhyaṃ, so cabravi ‘sukhitosmī’ti brahme.</p>

<p rend="hangnum" n="18:47"><hi rend="paranum">18:47</hi><hi rend="dot">.</hi></p>

<p rend="gatha1"> ‘‘Ayañca te māluvapaṇṇasanthatā, vikiṇṇarūpāva mayā ca tena ca;</p>

<p rend="gathalast">Kilantarūpā udake ramitvā, punappunaṃ paṇṇakuṭiṃ vajāma.</p>

<p rend="hangnum" n="18:48"><hi rend="paranum">18:48</hi><hi rend="dot">.</hi></p>

<p rend="gatha1"> ‘‘Na majja mantā paṭibhanti tāta, na aggihuttaṃ napi yaññatantaṃ;</p>

<p rend="gathalast">Na cāpi te mūlaphalāni bhuñje, yāva na passāmi taṃ brahmacāriṃ.</p>

<p rend="hangnum" n="18:49"><hi rend="paranum">18:49</hi><hi rend="dot">.</hi></p>

<p rend="gatha1"> ‘‘Addhā pajānāsi tuvampi tāta, yassaṃ disaṃ vasate brahmacārī;</p>

<p rend="gathalast">Taṃ maṃ disaṃ pāpaya tāta khippaṃ, mā te ahaṃ amarimassamamhi.</p>

<p rend="hangnum" n="18:50"><hi rend="paranum">18:50</hi><hi rend="dot">.</hi></p>

<p rend="gatha1"> ‘‘Vicitraphullañhi <pb ed="V" n="5.0195" /> vanaṃ sutaṃ mayā, dijābhighuṭṭhaṃ dijasaṅghasevitaṃ;</p>

<p rend="gathalast">Taṃ maṃ vanaṃ pāpaya tāta khippaṃ, purā te pāṇaṃ vijahāmi assame’’ti.</p>

<p rend="bodytext">Tattha <hi rend="bold">idhāgamā</hi>ti, tāta, imaṃ assamapadaṃ āgato. <hi rend="bold">Sudassaneyyo</hi>ti suṭṭhu dassaneyyo. <hi rend="bold">Sutanū</hi>ti suṭṭhu tanuko nātikiso nātithūlo <pb ed="M" n="5.0216" />. <hi rend="bold">Vinetī</hi>ti attano sarīrappabhāya assamapadaṃ ekobhāsaṃ viya vineti pūreti. <hi rend="bold">Sukaṇhakaṇhacchadanehi bhoto</hi>ti, tāta, tassa bhoto sukaṇhehi kaṇhacchadanehi bhamaravaṇṇehi kesehi sukaṇhasīsaṃ sumajjitamaṇimayaṃ viya khāyati. <hi rend="bold">Amassūjāto</hi>ti na tāvassa massu jāyati, taruṇoyeva. <hi rend="bold">Apurāṇavaṇṇī</hi>ti acirapabbajito. <hi rend="bold">Ādhārarūpañca panassa kaṇṭhe</hi>ti kaṇṭhe ca panassa amhākaṃ bhikkhābhājanaṭṭhapanaṃ pattādhārasadisaṃ piḷandhanaṃ atthīti muttāhāraṃ sandhāya vadati. <hi rend="bold">Gaṇḍā</hi>ti thane sandhāyāha. <hi rend="bold">Ure sujātā</hi>ti uramhi sujātā. ‘‘Urato’’tipi pāṭho. <hi rend="bold">Pabhassarā</hi>ti pabhāsampannā. ‘‘Pabhāsare’’tipi pāṭho, obhāsantīti attho.</p>

<p rend="bodytext"><hi rend="bold">Bhusadassaneyya</hi>nti ativiya dassanīyaṃ. <hi rend="bold">Kuñcitaggā</hi>ti sīhakuṇḍalaṃ sandhāya vadati. <hi rend="bold">Suttañcā</hi>ti yaṃ tassa jaṭābandhanasuttaṃ, tampi jotati pabhaṃ muñcati. <hi rend="bold">‘‘Saṃyamāni catasso’’</hi>ti iminā maṇisuvaṇṇapavāḷarajatamayāni cattāri piḷandhanāni dasseti <pb ed="P" n="5.0206" />. <hi rend="bold">Tā piṃsare</hi>ti tāni piḷandhanāni pāvusamhi pavuṭṭhe deve tiriṭisaṅghā viya viravanti. <hi rend="bold">Mikhala</hi>nti mekhalaṃ, ayameva vā pāṭho. Idaṃ nivatthakañcanacīrakaṃ sandhāyāha. <hi rend="bold">Na santhare</hi>ti na vāke. Idaṃ vuttaṃ hoti – tāta, yathā mayaṃ tiṇamayaṃ vā vākamayaṃ vā cīrakaṃ dhārema, na tathā so, so pana suvaṇṇacīrakaṃ dhāretīti. <hi rend="bold">Akhīlakānī</hi>ti atacāni nippaṇṇāni. <hi rend="bold">Kaṭisamohitānī</hi>ti kaṭiyaṃ baddhāni. <hi rend="bold">Niccakīḷaṃ karontī</hi>ti aghaṭṭitānipi niccakālaṃ kīḷāyanti. <hi rend="bold">Haṃ, tātā</hi>ti hambho, tāta. <hi rend="bold">Kiṃ rukkhaphalāni tānī</hi>ti tāni tassa māṇavassa suttāruḷhāni kaṭiyaṃ baddhāni katararukkhaphalāni nāmāti maṇisaṅghāṭiṃ sandhāyāha.</p>

<p rend="bodytext"><hi rend="bold">Jaṭā</hi>ti jaṭāmaṇḍalākārena baddharatanamissakakesavaṭṭiyo sandhāyāha. <hi rend="bold">Vellitaggā</hi>ti kuñcitaggā. <hi rend="bold">Dvedhāsiro</hi>ti tassa sīsaṃ dvedhā katvā baddhānaṃ jaṭānaṃ vasena suṭṭhu vibhattarūpaṃ. <hi rend="bold">Tathā</hi>ti yathā tassa māṇavassa jaṭā, tathā tumhehi mama na baddhā, aho vata mamapi tathā assūti patthento āha. <hi rend="bold">Upetarūpā</hi>ti upetasabhāvā. <hi rend="bold">Vātasameritaṃvā</hi>ti <pb ed="M" n="5.0217" /> yathā nāma nīluppalaṃ vātena samīritaṃ, tatheva ayaṃ imasmiṃ vanasaṇḍe assamo saṃvāti. <hi rend="bold">Netādiso</hi>ti, tāta, yādiso <pb ed="V" n="5.0196" /> mama kāye paṅko, netādiso tassa sarīre. So hi dassanīyo ceva sugandho ca. <hi rend="bold">Aggagimhe</hi>ti vasantasamaye.</p>

<p rend="bodytext"><hi rend="bold">Nihantī</hi>ti paharati. <hi rend="bold">Kiṃ rukkhaphalaṃ nu kho ta</hi>nti katararukkhassa nu kho taṃ phalaṃ. <hi rend="bold">Saṅkhavarūpapannā</hi>ti sudhotasaṅkhapaṭibhāgā. <hi rend="bold">Na hi nūna so sākamakhādi tehī</hi>ti na nūna so māṇavo mayaṃ viya tehi dantehi rukkhapaṇṇāni ceva mūlaphalāphalāni ca khādi. Amhākañhi tāni khādantānaṃ sabalā paṇṇavaṇṇā dantāti dīpeti.</p>

<p rend="bodytext"><hi rend="bold">Akakkasa</hi>nti, tāta, tassa bhāsitaṃ apharusaṃ agaḷitaṃ, punappunaṃ vadantassāpi madhuratāya <hi rend="bold">muhuṃ muduṃ,</hi> apamussatāya <hi rend="bold">ujuṃ,</hi> avikkhittatāya <hi rend="bold">anuddhaṭaṃ,</hi> patiṭṭhitatāya <hi rend="bold">acapalaṃ. Ruda</hi>nti bhāsamānassa sarasaṅkhātaṃ rudampi manoharaṃ karavīkassa viya sussaraṃ sumadhuraṃ. <hi rend="bold">Rañjayatevā</hi>ti mama mano rañjatiyeva. <hi rend="bold">Bindussaro</hi>ti piṇḍitassaro. <hi rend="bold">Māṇavohū</hi>ti so hi māṇavo puratthā mama mitto ahu.</p>

<p rend="bodytext"><hi rend="bold">Susandhi sabbattha vimaṭṭhimaṃ vaṇa</hi>nti tāta tassa māṇavassa ūrūnaṃ antare ekaṃ vaṇaṃ atthi, taṃ susandhi suphusitaṃ sippipuṭamukhasadisaṃ, sabbattha vimaṭṭhaṃ samantato maṭṭhaṃ. <hi rend="bold">Puthū</hi>ti mahantaṃ. <hi rend="bold">Sujāta</hi>nti susaṇṭhitaṃ. <hi rend="bold">Kharapattasannibha</hi>nti <pb ed="P" n="5.0207" /> supupphitapadumamakuḷasannibhaṃ. <hi rend="bold">Uttariyānā</hi>ti uttaritvā avattharitvā. <hi rend="bold">Piḷayī</hi>ti pīḷesi. <hi rend="bold">Tapantī</hi>ti tassa māṇavassa sarīrato niccharantā suvaṇṇavaṇṇaraṃsiyo jalanti obhāsanti virocanti ca. <hi rend="bold">Bāhā</hi>ti bāhāpissa mudū. <hi rend="bold">Añjanalomasādisā</hi>ti añjanasadisehi lomehi samannāgatā. <hi rend="bold">Vicitravaṭṭaṅgulikāssa sobhare</hi>ti hatthāpissa varalakkhaṇavicitrāhi pavālaṅkurasadisāhi vaṭṭaṅgulīhi samannāgatā sobhanti.</p>

<p rend="bodytext"><hi rend="bold">Akakkasaṅgo</hi>ti kacchupīḷakādirahitaaṅgapaccaṅgo. <hi rend="bold">Ramayaṃ upaṭṭhahī</hi>ti maṃ ramayanto upaṭṭhahi paricari. <hi rend="bold">Tūlūpanibhā</hi>ti mudubhāvassa upamā. <hi rend="bold">Suvaṇṇakambutalavaṭṭasucchavī</hi>ti suvaṇṇamayaṃ ādāsatalaṃ viya vaṭṭā ca succhavi ca, parimaṇḍalatalā ceva sundaracchavi cāti attho. <hi rend="bold">Samphusitvā</hi>ti suṭṭhu phusitvā attano hatthasamphassaṃ mama sarīre pharāpetvā. <hi rend="bold">Ito gato</hi>ti mama <pb ed="M" n="5.0218" /> olokentasseva ito gato. <hi rend="bold">Tena maṃ dahantī</hi>ti tena tassa hatthasamphassena idāni maṃ dahanti. Tathā hi tassa gatakālato paṭṭhāya mama sarīre ḍāho uṭṭhito, tenamhi domanassappatto nipannoti.</p>

<p rend="bodytext"><hi rend="bold">Na</hi><pb ed="V" n="5.0197" /><hi rend="bold">nūna so khārividha</hi>nti, tāta, nūna so māṇavo na khāribhāraṃ ukkhipitvā vicari. <hi rend="bold">Khilānī</hi>ti kilāni, ‘‘ayameva vā pāṭho. <hi rend="bold">Sokhya</hi>nti sukhaṃ. <hi rend="bold">Māluvapaṇṇasanthatā vikiṇṇarūpāvā</hi>ti, tāta, ayaṃ tava māluvapaṇṇasanthatā ajja mayā ca tena ca aññamaññaṃ parāmasanāliṅganavasena parivattantehi vikiṇṇā viya ākulabyākulā jātā. <hi rend="bold">Punappunaṃ paṇṇakuṭiṃ vajāmā</hi>ti, tāta, ahañca so ca abhiramitvā kilantarūpā paṇṇasālato nikkhamitvā udakaṃ pavisitvā ramitvā vigatadarathā punappunaṃ imameva kuṭiṃ pavisāmāti vadati.</p>

<p rend="bodytext"><hi rend="bold">Na majja mantā</hi>ti ajja mama tassa gatakālato paṭṭhāya neva mantā paṭibhanti na upaṭṭhahanti na ruccanti. <hi rend="bold">Na aggihuttaṃ napi yaññatanta</hi>nti mahābrahmuno ārādhanatthāya kattabbahomavidhūpanādiyaññakiriyāpi me na paṭibhāti na upaṭṭhāti na ruccati. <hi rend="bold">Na cāpi te</hi>ti tayā ābhatamūlaphalāphalānipi na bhuñjāmi. <hi rend="bold">Yassaṃ disa</hi>nti yassaṃ disāyaṃ. <hi rend="bold">Vana</hi>nti tassa māṇavassa assamaṃ parivāretvā ṭhitavananti.</p>

<p rend="bodytext">Tassevaṃ vilapantassa taṃ vilāpaṃ sutvā mahāsatto ‘‘ekāya itthiyā imassa sīlaṃ bhinnaṃ bhavissatī’’ti ñatvā taṃ ovadanto cha gāthāyo abhāsi –</p>

<p rend="hangnum" n="18:51"><hi rend="paranum">18:51</hi><hi rend="dot">.</hi></p>

<p rend="gatha1"> ‘‘Imasmāhaṃ jotirase vanamhi, gandhabbadevaccharasaṅghasevite;</p>

<p rend="gathalast">Isīnamāvāse <pb ed="P" n="5.0208" /> sanantanamhi, netādisaṃ aratiṃ pāpuṇetha.</p>

<p rend="hangnum" n="18:52"><hi rend="paranum">18:52</hi><hi rend="dot">.</hi></p>

<p rend="gatha1"> ‘‘Bhavanti mittāni atho na honti, ñātīsu mittesu karonti pemaṃ;</p>

<p rend="gathalast">Ayañca jammo kissa vā niviṭṭho, yo neva jānāti ‘kutomhi āgato’.</p>

<p rend="hangnum" n="18:53"><hi rend="paranum">18:53</hi><hi rend="dot">.</hi></p>

<p rend="gatha1"> ‘‘Saṃvāsena <pb ed="M" n="5.0219" /> hi mittāni, sandhīyanti punappunaṃ;</p>

<p rend="gathalast">Sveva mitto asaṃgantu, asaṃvāsena jīrati.</p>

<p rend="hangnum" n="18:54"><hi rend="paranum">18:54</hi><hi rend="dot">.</hi></p>

<p rend="gatha1"> ‘‘Sace tuvaṃ dakkhasi brahmacāriṃ, sace tuvaṃ sallape brahmacārinā;</p>

<p rend="gathalast">Sampannasassaṃva mahodakena, tapoguṇaṃ khippamimaṃ pahissasi.</p>

<p rend="hangnum" n="18:55"><hi rend="paranum">18:55</hi><hi rend="dot">.</hi></p>

<p rend="gatha1"> ‘‘Punapi ce dakkhasi brahmacāriṃ, punapi ce sallape brahmacārinā;</p>

<p rend="gathalast">Sampannasassaṃva mahodakena, usmāgataṃ khippamimaṃ pahissasi.</p>

<p rend="hangnum" n="18:56"><hi rend="paranum">18:56</hi><hi rend="dot">.</hi></p>

<p rend="gatha1"> ‘‘Bhūtāni <pb ed="V" n="5.0198" /> hetāni caranti tāta, virūparūpena manussaloke;</p>

<p rend="gathalast">Na tāni sevetha naro sapañño, āsajja naṃ nassati brahmacārī’’ti.</p>

<p rend="bodytext">Tattha <hi rend="bold">imasmā</hi>ti imasmiṃ. <hi rend="bold">Ha</hi>nti nipātamattaṃ. <hi rend="bold">Jotirase</hi>ti hūyamānassa jotino raṃsiobhāsite. <hi rend="bold">Sanantanamhī</hi>ti porāṇake. <hi rend="bold">Pāpuṇethā</hi>ti pāpuṇeyya. Idaṃ vuttaṃ hoti – tāta, evarūpe vane vasanto yaṃ aratiṃ tvaṃ patto, etādisaṃ na pāpuṇeyya paṇḍito kulaputto, pattuṃ nārahatīti attho.</p>

<p rend="bodytext"><hi rend="bold">‘‘Bhavantī’’</hi>ti imaṃ gāthaṃ mahāsatto antogatameva bhāsati. Ayamettha adhippāyo – loke sattānaṃ mittāni nāma hontipi na hontipi tattha yesaṃ honti, te attano ñātīsu ca mittesu ca pemaṃ karonti. <hi rend="bold">Ayañca jammo</hi>ti migasiṅgo lāmako. <hi rend="bold">Kissa vā niviṭṭho</hi>ti kena nāma kāraṇena tasmiṃ mātugāme mittasaññāya niviṭṭho, so migiyā kucchismiṃ nibbattitvā araññe vaḍḍhitattā ‘‘kutomhi āgato’’ti attano āgataṭṭhānamattampi <pb ed="P" n="5.0209" /> na jānāti, pageva ñātimitteti.</p>

<p rend="bodytext"><hi rend="bold">Punappuna</hi>nti, tāta, mittāni nāma punappunaṃ saṃvāsena saṃsevanena sandhīyanti ghaṭīyanti. <hi rend="bold">Sveva mitto</hi>ti so eva mitto <hi rend="bold">asaṃgantu</hi> asamāgacchantassa purisassa tena asamāgamasaṅkhātena asaṃvāsena <hi rend="bold">jīrati</hi> vinassati <pb ed="M" n="5.0220" />. <hi rend="bold">Sace</hi>ti tasmā, tāta, sace tvaṃ punapi taṃ dakkhasi, tena vā sallapissasi, atha yathā nāma nipphannasassaṃ mahoghena harīyati, evaṃ imaṃ attano tapoguṇaṃ pahissasi hāressasīti attho. <hi rend="bold">Usmāgata</hi>nti samaṇatejaṃ.</p>

<p rend="bodytext"><hi rend="bold">Virūparūpenā</hi>ti vividharūpena. Idaṃ vuttaṃ hoti – tāta, manussalokasmiñhi etāni yakkhinisaṅkhātāni bhūtāni vividharūpapaṭicchannena attano rūpena attano vasaṃ gate khādituṃ caranti, tāni sapañño naro na sevetha. Tādisañhi bhūtaṃ āsajja naṃ patvā nassati brahmacārī, diṭṭhosi tāya yakkhiniyā na khāditoti puttaṃ ovadi.</p>

<p rend="bodytext">So pitu kathaṃ sutvā ‘‘yakkhinī kira sā’’ti bhīto cittaṃ nivattetvā ‘‘tāta, etto na gamissāmi, khamatha me’’ti khamāpesi. Sopi naṃ samassāsetvā ‘‘ehi tvaṃ, māṇava, mettaṃ bhāvehi, karuṇaṃ, muditaṃ, upekkha’’nti brahmavihārabhāvanaṃ ācikkhi. So tathā paṭipajjitvā puna jhānābhiññā nibbattesi.</p>

<p rend="bodytext">Satthā <pb ed="V" n="5.0199" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā niḷinikā purāṇadutiyikā ahosi, isisiṅgo ukkaṇṭhitabhikkhu, pitā pana ahameva ahosinti.</p>

<p rend="centre">Niḷinikājātakavaṇṇanā paṭhamā.</p>

<p rend="title">(527) 2. Ummādantījātakavaṇṇanā</p>

<p rend="bodytext"><hi rend="bold">Nivesanaṃ kassanudaṃ sunandā</hi>ti idaṃ satthā jetavane viharanto ukkaṇṭhitabhikkhuṃ ārabbha kathesi. So kirekadivasaṃ sāvatthiyaṃ piṇḍāya caranto ekaṃ alaṅkatapaṭiyattaṃ uttamarūpadharaṃ itthiṃ oloketvā paṭibaddhacitto hutvā cittaṃ nivattetuṃ asakkonto vihārameva āgantvā tato paṭṭhāya sallaviddho viya rāgāturo bhantamigapaṭibhāgo kiso dhamanīsanthatagatto uppaṇḍuppaṇḍukajāto anabhirato ekiriyāpathepi <pb ed="M" n="5.0221" /> cittassādaṃ alabhanto ācariyavattādīni pahāya uddesaparipucchākammaṭṭhānānuyogarahito vihāsi. So sahāyabhikkhūhi ‘‘pubbe tvaṃ, āvuso, santindriyo vippasannamukhavaṇṇo, idāni no tathā, kiṃ <pb ed="P" n="5.0210" /> nu kho kāraṇa’’nti puṭṭho, ‘‘āvuso, anabhiratomhī’’ti āha. Atha naṃ te ‘‘abhiramāvuso, sāsane, buddhuppādo nāma dullabho, tathā saddhammassavanaṃ manussapaṭilābho ca, so tvaṃ manussapaṭilābhaṃ paṭilabhitvā dukkhassantakiriyaṃ patthayamāno assumukhaṃ ñātijanaṃ pahāya saddhāya pabbajitvā kiṃkāraṇā kilesavasaṃ yāsi, kilesā nāmete gaṇḍuppādakapāṇakaṃ upādāya sabbabālajanasādhāraṇā, ye tesaṃ vatthubhūtā, tepi appassādā kāmā bahudukkhā bahupāyāsā, ādīnavo ettha bhiyyo. Aṭṭhikaṅkalūpamā kāmā, maṃsapesūpamā kāmā, tiṇukkūpamā kāmā, aṅgārakāsūpamā kāmā, supinakūpamā kāmā, yācitakūpamā kāmā, rukkhaphalūpamā kāmā, asisūnūpamā kāmā, sattisūlūpamā kāmā, sappasirūpamā kāmā, aggikkhandhūpamā kāmā, tvaṃ nāma evarūpe buddhasāsane pabbajitvā evaṃ anatthakārakānaṃ kilesānaṃ vasaṃ gatosī’’ti ovaditvā attano kathaṃ gāhāpetuṃ asakkontā satthu santikaṃ dhammasabhaṃ netvā ‘‘kiṃ, bhikkhave, anicchamānakaṃ bhikkhuṃ ānayitthā’’ti vutte, ‘‘bhante, ayaṃ kira bhikkhu ukkaṇṭhito’’ti āhaṃsu. Satthā ‘‘saccaṃ kirā’’ti pucchitvā ‘‘saccaṃ, bhante’’ti vutte ‘‘bhikkhu porāṇakapaṇḍitā rajjaṃ anusāsantāpi kilese uppanne tassa vasaṃ agantvā cittaṃ nivāretvā na ayuttakaṃ kariṃsū’’ti vatvā atītaṃ āhari.</p>

<p rend="bodytext">Atīte <pb ed="V" n="5.0200" /> siviraṭṭhe ariṭṭhapuranagare sivi nāma rājā rajjaṃ kāresi. Bodhisatto tassa aggamahesiyā kucchismiṃ nibbatti, ‘‘sivikumāro’’tvevassa nāmaṃ kariṃsu. Senāpatissapi putto jāyi, ‘‘abhipārako’’tissa nāmaṃ kariṃsu. Te ubhopi sahāyā hutvā abhivaḍḍhantā soḷasavassikā hutvā takkasilaṃ gantvā sippaṃ uggaṇhitvā āgamiṃsu. Rājā puttassa rajjaṃ adāsi. Sopi abhipārakaṃ senāpatiṭṭhāne ṭhapetvā dhammena rajjaṃ kāresi. Tasmiṃyeva nagare tiriṭivacchassa nāma asītikoṭivibhavassa seṭṭhino dhītā nibbatti uttamarūpadharā sobhaggappattā subhalakkhaṇena samannāgatā, tassā nāmaggahaṇadivase ‘‘ummādantī’’ti <pb ed="M" n="5.0222" /> nāmaṃ kariṃsu. Sā soḷasavassikakāle atikkantamānusavaṇṇā devaccharā viya abhirūpā dassanīyā pāsādikā paramāya vaṇṇapokkharatāya samannāgatā ahosi. Ye ye puthujjanā taṃ passanti, te te sakabhāvena saṇṭhātuṃ asakkontā <pb ed="P" n="5.0211" /> surāpānamadamattā viya kilesamadena mattā hutvā satiṃ paccupaṭṭhāpetuṃ samatthā nāma nāhesuṃ.</p>

<p rend="bodytext">Athassā pitā tiriṭivaccho rājānaṃ upasaṅkamitvā ‘‘deva, mama gehe itthiratanaṃ uppannaṃ, raññova anucchavikaṃ, lakkhaṇapāṭhake brāhmaṇe pesetvā taṃ vīmaṃsāpetvā yathāruci karohī’’ti āha. Rājā ‘‘sādhū’’ti vatvā brāhmaṇe pesesi. Te seṭṭhigehaṃ gantvā katasakkārasammānā pāyāsaṃ paribhuñjiṃsu. Tasmiṃ khaṇe ummādantī sabbālaṅkārapaṭimaṇḍitā tesaṃ santikaṃ agamāsi. Te taṃ disvā satiṃ paccupaṭṭhāpetuṃ asakkontā kilesamadamattā hutvā attano vippakatabhojanabhāvaṃ na jāniṃsu. Ekacce ālopaṃ gahetvā ‘‘bhuñjissāmā’’ti saññāya sīse ṭhapesuṃ, ekacce upakacchantare khipiṃsu, ekacce bhittiṃ pahariṃsu, sabbeva ummattakā ahesuṃ. Sā te disvā ‘‘ime kira mama lakkhaṇaṃ vīmaṃsissanti, gīvāyaṃ ne gahetvā nīharathā’’ti nīharāpesi. Te maṅkubhūtā rājanivesanaṃ gantvā ummādantiyā kuddhā ‘‘deva, sā itthī kāḷakaṇṇī, na tumhākaṃ anucchavikā’’ti vadiṃsu. Rājā ‘‘kāḷakaṇṇī kirā’’ti na taṃ āṇāpesi. Sā taṃ pavattiṃ sutvā ‘‘ahaṃ kira kāḷakaṇṇīti raññā na gahitā, kāḷakaṇṇiyo nāma na evarūpā hontī’’ti vatvā ‘‘hotu, sace pana taṃ rājānaṃ passissāmi, jānissāmī’’ti tasmiṃ āghātaṃ bandhi. Atha naṃ pitā abhipārakassa adāsi, sā tassa piyā ahosi manāpā.</p>

<p rend="bodytext">Kassa pana kammassa nissandena sā evaṃ abhirūpā ahosīti? Rattavatthadānassa nissandenāti. Sā kira atīte bārāṇasiyaṃ daliddakule nibbattitvā ussavadivase puññasampannā itthiyo kusumbharattavatthaṃ nivāsetvā alaṅkatā kīḷantiyo disvā tādisaṃ vatthaṃ nivāsetvā <pb ed="V" n="5.0201" /> kīḷitukāmā hutvā mātāpitūnaṃ ārocetvā tehi, ‘‘amma, mayaṃ daliddā, kuto no evarūpaṃ vattha’’nti vutte ‘‘tena hi maṃ ekasmiṃ aḍḍhakule bhatiṃ kātuṃ anujānātha <pb ed="M" n="5.0223" />, te mama guṇaṃ ñatvā dassantī’’ti vatvā tehi <pb ed="P" n="5.0212" /> anuññātā ekaṃ kulaṃ upasaṅkamitvā ‘‘kusumbharattavatthena bhatiṃ karomī’’ti āha. Atha naṃ te ‘‘tīṇi saṃvaccharāni kamme kate tava guṇaṃ ñatvā dassāmā’’ti vadiṃsu. Sā ‘‘sādhū’’ti paṭissuṇitvā kammaṃ paṭipajji. Te tassā guṇaṃ ñatvā aparipuṇṇesuyeva tīsu saṃvaccharesu tassā ghanakusumbharattavatthena saddhiṃ aññampi vatthaṃ datvā ‘‘tava sahāyikāhi saddhiṃ gantvā nhatvā nivāsehī’’ti taṃ pesayiṃsu. Sā sahāyikā ādāya gantvā rattavatthaṃ nadītīre ṭhapetvā nhāyi.</p>

<p rend="bodytext">Tasmiṃ khaṇe eko kassapadasabalassa sāvako acchinnacīvaro sākhābhaṅgaṃ nivāsetvā ca pārupitvā ca taṃ padesaṃ pāpuṇi. Sā taṃ disvā ‘‘ayaṃ bhadanto acchinnacīvaro bhavissati, pubbepi adinnabhāvena me nivāsanaṃ dullabhaṃ jāta’’nti taṃ vatthaṃ dvidhā phāletvā ‘‘ekaṃ koṭṭhāsaṃ ayyassa dassāmī’’ti cintetvā uttaritvā attano nivāsanaṃ nivāsetvā ‘‘tiṭṭhatha, bhante’’ti vatvā theraṃ vanditvā rattavatthaṃ majjhe phāletvā tassekaṃ koṭṭhāsaṃ adāsi. So ekamante paṭicchanne ṭhatvā sākhābhaṅgaṃ chaḍḍetvā tassekaṃ kaṇṇaṃ nivāsetvā ekaṃ pārupitvā nikkhami. Athassa vatthobhāsena sakalasarīraṃ taruṇasūriyo viya ekobhāsaṃ ahosi. Sā taṃ disvā ‘‘mayhaṃ ayyo paṭhamaṃ na sobhati, idāni taruṇasūriyo viya virocati, idampi etasseva dassāmī’’ti dutiyampi koṭṭhāsaṃ datvā ‘‘bhante, ahaṃ bhave bhave vicarantī uttamarūpadharā bhaveyyaṃ, maṃ disvā koci puriso sakabhāvena saṇṭhātuṃ mā asakkhi, mayā abhirūpatarā nāma aññā mā hotū’’ti patthanaṃ paṭṭhapesi. Theropi anumodanaṃ katvā pakkāmi.</p>

<p rend="bodytext">Sā devaloke saṃsarantī tasmiṃ kāle ariṭṭhapure nibbattitvā tathā abhirūpā ahosi. Atha tasmiṃ nagare kattikachaṇaṃ ghosayiṃsu, kattikapuṇṇamāyaṃ nagaraṃ sajjayiṃsu. Abhipārako attano ārakkhaṭṭhānaṃ gacchanto taṃ āmantetvā ‘‘bhadde, ummādanti <pb ed="P" n="5.0213" /> ajja kattikarattivāro chaṇo, rājā nagaraṃ padakkhiṇaṃ karonto paṭhamaṃ imaṃ gehadvāraṃ āgamissati, mā kho tassa attānaṃ dassesi, sopi taṃ disvā satiṃ upaṭṭhāpetuṃ na sakkhissatī’’ti āha. Sā ‘‘gaccha tvaṃ, sāmi, ahaṃ jānissāmī’’ti sampaṭicchitvā <pb ed="M" n="5.0224" /> tasmiṃ gate dāsiṃ āṇāpesi ‘‘rañño imaṃ gehadvāraṃ āgatakāle mayhaṃ āroceyyāsī’’ti. Atha sūriye atthaṅgate uggahe puṇṇacande devanagare viya nagare alaṅkate sabbadisāsu dīpesu jalitesu rājā sabbālaṅkārapaṭimaṇḍito ājaññarathavaragato <pb ed="V" n="5.0202" /> amaccagaṇaparivuto mahantena yasena nagaraṃ padakkhiṇaṃ karonto paṭhamameva abhipārakassa gehadvāraṃ agamāsi. Taṃ pana gehaṃ manosilāvaṇṇapākāraparikkhittaṃ alaṅkatadvāraṭṭālakaṃ sobhaggappattaṃ pāsādikaṃ. Tasmiṃ khaṇe dāsī ummādantiyā ārocesi. Sā pupphasamuggaṃ gāhāpetvā kinnarilīḷāya vātapānaṃ nissāya ṭhitā rañño pupphāni khipi. So taṃ ulloketvā kilesamadamatto satiṃ upaṭṭhāpetuṃ asakkonto ‘‘abhipārakassetaṃ geha’’nti sañjānitumpi nāsakkhi, atha sārathiṃ āmantetvā pucchanto dve gāthā abhāsi –</p>

<p rend="hangnum" n="18:57"><hi rend="paranum">18:57</hi><hi rend="dot">.</hi></p>

<p rend="gatha1"> ‘‘Nivesanaṃ kassa nudaṃ sunanda, pākārena paṇḍumayena guttaṃ;</p>

<p rend="gathalast">Kā dissati aggisikhāva dūre, vehāyasaṃ pabbataggeva acci.</p>

<p rend="hangnum" n="18:58"><hi rend="paranum">18:58</hi><hi rend="dot">.</hi></p>

<p rend="gatha1"> ‘‘Dhītā nvayaṃ kassa sunanda hoti, suṇisā nvayaṃ kassa athopi bhariyā;</p>

<p rend="gathalast">Akkhāhi me khippamidheva puṭṭho, avāvaṭā yadi vā atthi bhattā’’ti.</p>

<p rend="bodytext">Tattha <hi rend="bold">kassa nuda</hi>nti kassa nu idaṃ. <hi rend="bold">Paṇḍumayenā</hi>ti rattiṭṭhakamayena. <hi rend="bold">Dissatī</hi>ti vātapāne ṭhitā paññāyati. <hi rend="bold">Accī</hi>ti analajālakkhandho. <hi rend="bold">Dhītā</hi><pb ed="P" n="5.0214" /><hi rend="bold">nvaya</hi>nti dhītā nu ayaṃ. <hi rend="bold">Avāvaṭā</hi>ti apetāvaraṇā apariggahā. <hi rend="bold">Bhattā</hi>ti yadi vā assā sāmiko atthi, etaṃ me akkhāhīti.</p>

<p rend="bodytext">Athassa so ācikkhanto dve gāthā abhāsi –</p>

<p rend="hangnum" n="18:59"><hi rend="paranum">18:59</hi><hi rend="dot">.</hi></p>

<p rend="gatha1"> ‘‘Ahañhi jānāmi janinda etaṃ, matyā ca petyā ca athopi assā;</p>

<p rend="gathalast">Taveva so puriso bhūmipāla, rattindivaṃ appamatto tavatthe.</p>

<p rend="hangnum" n="18:60"><hi rend="paranum">18:60</hi><hi rend="dot">.</hi></p>

<p rend="gatha1"> ‘‘Iddho <pb ed="M" n="5.0225" /> ca phīto ca suvaḍḍhito ca, amacco ca te aññataro janinda;</p>

<p rend="gathalast">Tassesā bhariyābhipārakassa, ummādantī nāmadheyyena rājā’’ti.</p>

<p rend="bodytext">Tattha <hi rend="bold">matyā ca petyā cā</hi>ti mātito ca pitito cetaṃ jānāmi. <hi rend="bold">Athopi assā</hi>ti atha sāmikampi assā jānāmīti vadati. <hi rend="bold">Iddho</hi>ti samiddho. <hi rend="bold">Phīto</hi>ti vatthālaṅkārehi supupphito. <hi rend="bold">Suvaḍḍhito</hi>ti suṭṭhu vuddho. <hi rend="bold">Nāmadheyyenā</hi>ti nāmena. Ayañhi yo naṃ passati, taṃ ummādeti, satimassa paccupaṭṭhāpetuṃ na deti, tasmā ummādantīti vuccati.</p>

<p rend="bodytext">Taṃ <pb ed="V" n="5.0203" /> sutvā rājā nāmamassā thomento anantaraṃ gāthamāha –</p>

<p rend="hangnum" n="18:61"><hi rend="paranum">18:61</hi><hi rend="dot">.</hi></p>

<p rend="gatha1"> ‘‘Ambho ambho nāmamidaṃ imissā, matyā ca petyā ca kataṃ susādhu;</p>

<p rend="gathalast">Tadā hi mayhaṃ avalokayantī, ummattakaṃ ummadantī akāsī’’ti.</p>

<p rend="bodytext">Tattha <hi rend="bold">matyā ca petyā cā</hi>ti mātarā ca pitarā ca. <hi rend="bold">Mayha</hi>nti upayogatthe sampadānavacanaṃ. <hi rend="bold">Avalokayantī</hi>ti mayā avalokitā sayampi maṃ avalokayantī maṃ ummattakaṃ akāsīti attho.</p>

<p rend="bodytext">Sā tassa kampitabhāvaṃ ñatvā vātapānaṃ thaketvā sirigabbhameva agamāsi. Raññopi tassā diṭṭhakālato paṭṭhāya nagaraṃ padakkhiṇakaraṇe cittameva nāhosi. So sārathiṃ āmantetvā, ‘‘samma sunanda, rathaṃ nivattehi, ayaṃ chaṇo <pb ed="P" n="5.0215" /> amhākaṃ nānucchaviko, abhipārakassa senāpatissevānucchaviko, rajjampi tassevānucchavika’’nti rathaṃ nivattāpetvā pāsādaṃ abhiruyha sirisayane nipajjitvā vippalapanto āha –</p>

<p rend="hangnum" n="18:62"><hi rend="paranum">18:62</hi><hi rend="dot">.</hi></p>

<p rend="gatha1"> ‘‘Yā puṇṇamāse migamandalocanā, upāvisi puṇḍarīkattacaṅgī;</p>

<p rend="gathalast">Dve puṇṇamāyo tadahū amaññahaṃ, disvāna pārāvatarattavāsiniṃ.</p>

<p rend="hangnum" n="18:63"><hi rend="paranum">18:63</hi><hi rend="dot">.</hi></p>

<p rend="gatha1"> ‘‘Aḷārapamhehi <pb ed="M" n="5.0226" /> subhehi vaggubhi, palobhayantī maṃ yadā udikkhati;</p>

<p rend="gathalast">Vijambhamānā harateva me mano, jātā vane kimpurisīva pabbate.</p>

<p rend="hangnum" n="18:64"><hi rend="paranum">18:64</hi><hi rend="dot">.</hi></p>

<p rend="gatha1"> ‘‘Tadā hi brahatī sāmā, āmuttamaṇikuṇḍalā;</p>

<p rend="gathalast">Ekaccavasanā nārī, migī bhantāvudikkhati.</p>

<p rend="hangnum" n="18:65"><hi rend="paranum">18:65</hi><hi rend="dot">.</hi></p>

<p rend="gatha1"> ‘‘Kadāssu maṃ tambanakhā sulomā, bāhā mudū candanasāralittā;</p>

<p rend="gathalast">Vaṭṭaṅgulī sannatadhīrakuttiyā, nārī upaññissati sīsato subhā.</p>

<p rend="hangnum" n="18:66"><hi rend="paranum">18:66</hi><hi rend="dot">.</hi></p>

<p rend="gatha1"> ‘‘Kadāssu maṃ kañcanajāluracchadā, dhītā tirīṭissa vilaggamajjhā;</p>

<p rend="gathalast">Mudūhi bāhāhi palissajissati, brahāvane jātadumaṃva māluvā.</p>

<p rend="hangnum" n="18:67"><hi rend="paranum">18:67</hi><hi rend="dot">.</hi></p>

<p rend="gatha1"> ‘‘Kadāssu <pb ed="V" n="5.0204" /> lākhārasarattasucchavī, bindutthanī puṇḍarīkattacaṅgī;</p>

<p rend="gathalast">Mukhaṃ mukhena upanāmayissati, soṇḍova soṇḍassa surāya thālaṃ.</p>

<p rend="hangnum" n="18:68"><hi rend="paranum">18:68</hi><hi rend="dot">.</hi></p>

<p rend="gatha1"> ‘‘Yadāddasaṃ taṃ tiṭṭhantiṃ, sabbabhaddaṃ manoramaṃ;</p>

<p rend="gathalast">Tato sakassa cittassa, nāvabodhāmi kañcinaṃ.</p>

<p rend="hangnum" n="18:69"><hi rend="paranum">18:69</hi><hi rend="dot">.</hi></p>

<p rend="gatha1"> ‘‘Ummādantimahaṃ daṭṭhā, āmuttamaṇikuṇḍalaṃ;</p>

<p rend="gathalast">Na supāmi divārattiṃ, sahassaṃva parājito.</p>

<p rend="hangnum" n="18:70"><hi rend="paranum">18:70</hi><hi rend="dot">.</hi></p>

<p rend="gatha1"> ‘‘Sakko <pb ed="P" n="5.0216" /> ce me varaṃ dajjā, so ca labbhetha me varo;</p>

<p rend="gatha2">Ekarattaṃ dirattaṃ vā, bhaveyyaṃ abhipārako;</p>

<p rend="gathalast">Ummādantyā ramitvāna, sivirājā tato siya’’nti.</p>

<p rend="bodytext">Tattha <hi rend="bold">puṇṇamāse</hi>ti puṇṇacandāya rattiyā. <hi rend="bold">Migamandalocanā</hi>ti kaṇḍasantāsena palāyitvā vanantare ṭhatvā luddaṃ olokentiyā migiyā viya mandāni <pb ed="M" n="5.0227" /> locanāni assāti migamandalocanā. <hi rend="bold">Upāvisī</hi>ti padumavaṇṇena karatalena pupphāni khipitvā maṃ olokentī vātapāne nisīdi. <hi rend="bold">Puṇḍarīkattacaṅgī</hi>ti rattapadumavaṇṇasarīrā. <hi rend="bold">Dve puṇṇamāyo</hi>ti ahaṃ tadahu tasmiṃ chaṇadivase taṃ pārāvatapādasamānavaṇṇarattavatthanivatthaṃ disvā tassā mukhasobhaṃ olokento ekassa pācīnalokadhātuto ekassa abhipārakassa senāpatino nivesaneti dvinnaṃ puṇṇacandānaṃ uggatattā dve puṇṇamāyo amaññiṃ. <hi rend="bold">Aḷārapamhehī</hi>ti visālapakhumehi. <hi rend="bold">Subhehī</hi>ti parisuddhehi. <hi rend="bold">Vaggubhī</hi>ti madhurākārehi. <hi rend="bold">Udikkhatī</hi>ti evarūpehi nettehi yasmiṃ khaṇe oloketi. <hi rend="bold">Pabbate</hi>ti yathā himavantapabbate supupphitavane vīṇaṃ ādāya tantissarena attano saraṃ saṃsandantī kimpurisī kimpurisassa manaṃ harati, evaṃ harateva me manoti vippalapati.</p>

<p rend="bodytext"><hi rend="bold">Brahatī</hi>ti uḷārā. <hi rend="bold">Sāmā</hi>ti suvaṇṇavaṇṇasāmā. <hi rend="bold">Ekaccavasanā</hi>ti ekaccikavasanā, ekavatthanivatthāti attho. <hi rend="bold">Bhantāvudikkhatī</hi>ti saṇhakesā puthunalāṭā āyatabhamū visālakkhī tuṅganāsā rattoṭṭhā setadantā tikhiṇadāṭhā suvaṭṭitagīvā sutanubāhu susaṇṭhitapayodharā karamitamajjhā visālasoṇī suvaṇṇakadalisamānoru sā uttamitthī tasmiṃ khaṇe maṃ udikkhantī bhayena vanaṃ pavisitvā puna nivattitvā luddaṃ udikkhantī bhantā migīva maṃ udikkhatīti vadati. <hi rend="bold">Bāhāmudū</hi>ti mudubāhā. <hi rend="bold">Sannatadhīrakuttiyā</hi>ti suphusitachekakaraṇā. <hi rend="bold">Upaññissati</hi><pb ed="V" n="5.0205" /><hi rend="bold">ma</hi>nti sā subhā nārī kadā nu maṃ tehi tambanakhehi sīsato paṭṭhāya sannatena dhīrena karaṇena paritosessatīti patthento vilapati.</p>

<p rend="bodytext"><hi rend="bold">Kañcanajāluracchadā</hi>ti kañcanamayauracchadālaṅkārā. <hi rend="bold">Vilaggamajjhā</hi>ti vilaggasarīrā tanumajjhimā. <hi rend="bold">Brahāvane</hi>ti mahāvane. <hi rend="bold">Lākhārasarattasucchavī</hi>ti hatthapādatalaagganakhaoṭṭhamaṃsesu lākhārasarattamaṇipavālavaṇṇā. <hi rend="bold">Bindutthanī</hi>ti udakapupphuḷaparimaṇḍalatthanī. <hi rend="bold">Tato</hi>ti yadā taṃ tiṭṭhantiṃ addasaṃ, tato paṭṭhāya. <hi rend="bold">Sakassa cittassā</hi>ti attano cittassa anissaro jātomhīti adhippāyo. <hi rend="bold">Kañcina</hi>nti kañci ‘‘ayaṃ asuko nāmā’’ti na jānāmi, ummattako jātomhīti vadati. <hi rend="bold">Daṭṭhā</hi>ti disvā. <hi rend="bold">Na supāmī</hi>ti neva rattiṃ, na divā niddaṃ labhāmi. <hi rend="bold">So ca labbhethā</hi>ti yaṃ me sakko varaṃ dadeyya, so ca me varo labbhetha, labheyyāhaṃ taṃ varanti attho.</p>

<p rend="bodytext">Atha <pb ed="M" n="5.0228" /> te amaccā abhipārakassapi ārocayiṃsu – ‘‘sāmi rājā, nagaraṃ padakkhiṇaṃ karonto tumhākaṃ gharadvāraṃ patvā nivattitvā <pb ed="P" n="5.0217" /> pāsādaṃ abhiruhī’’ti. So attano gehaṃ gantvā ummādantiṃ āmantetvā ‘‘bhadde, kacci rañño attānaṃ dassesī’’ti pucchi. ‘‘Sāmi, eko mahodaro mahādāṭhiko rathe ṭhatvā āgato puriso atthi, ahaṃ taṃ rājā vā arājā vāti na jānāmi, eko issaroti pana vutte vātapāne ṭhatvā pupphāni khipiṃ, so tāvadeva nivattitvā gato’’ti. So taṃ sutvā ‘‘nāsitomhi tayā’’ti punadivase pātova rājanivesanaṃ āruyha sirigabbhadvāre ṭhatvā rañño ummādantiṃ nissāya vippalāpaṃ sutvā ‘‘ayaṃ ummādantiyā paṭibaddhacitto jāto, taṃ alabhanto marissati, rañño ca mama ca aguṇaṃ mocetvā imassa mayā jīvitaṃ dātuṃ vaṭṭatī’’ti attano nivesanaṃ gantvā ekaṃ daḷhamantaṃ upaṭṭhākaṃ pakkosāpetvā, ‘‘tāta, asukaṭṭhāne susiracetiyarukkho atthi, tvaṃ kañci ajānāpetvā atthaṅgate sūriye tattha gantvā antorukkhe nisīda, ahaṃ tattha balikammaṃ karonto taṃ ṭhānaṃ patvā devatā namassanto, ‘sāmi devarāja, amhākaṃ rājā nagaramhi chaṇe vattamāne akīḷitvā sirigabbhaṃ pavisitvā vippalapantova nipanno, mayaṃ tattha kāraṇaṃ na jānāma, rājā devatānaṃ bahūpakāro, anusaṃvaccharaṃ sahassaṃ vissajjetvā balikammaṃ karoti, idaṃ nāma nissāya rājā vippalapatīti ācikkhatha, rañño no jīvitadānaṃ dethā’ti yācissāmi, tvaṃ tasmiṃ khaṇe saddaṃ parivattitvā, ‘senāpati, tumhākaṃ rañño byādhi nāma natthi, so pana tava bhariyāya ummādantiyā paṭibaddhacitto. Sace naṃ labhissati, jīvissati, no ce, marissati. Sace <pb ed="V" n="5.0206" /> tassa jīvitaṃ icchasi, ummādantimassa dehī’ti vadeyyāsī’’ti evaṃ taṃ uggaṇhāpetvā uyyojesi.</p>

<p rend="bodytext">So gantvā tasmiṃ rukkhe nisīditvā punadivase senāpatinā amaccagaṇaparivutena taṃ ṭhānaṃ gantvā yācito tathā abhāsi. Senāpati ‘‘sādhū’’ti vatvā devataṃ vanditvā amacce jānāpetvā nagaraṃ pavisitvā rājanivesanaṃ āruyha sirigabbhadvāraṃ ākoṭesi. Rājā satiṃ upaṭṭhapetvā <pb ed="P" n="5.0218" /> ‘‘ko eso’’ti pucchi. Ahaṃ, deva, abhipārakoti. Athassa rājā dvāraṃ vivari. So pavisitvā rājānaṃ vanditvā gāthamāha –</p>

<p rend="hangnum" n="18:71"><hi rend="paranum">18:71</hi><hi rend="dot">.</hi></p>

<p rend="gatha1"> ‘‘Bhūtāni <pb ed="M" n="5.0229" /> me bhūtapatī namassato, āgamma yakkho idametadabravi;</p>

<p rend="gathalast">Rañño mano ummadantyā niviṭṭho, dadāmi te taṃ paricārayassū’’ti.</p>

<p rend="bodytext">Tattha <hi rend="bold">namassato</hi>ti tumhākaṃ vippalāpakāraṇajānanatthaṃ balikammaṃ katvā namassantassa. <hi rend="bold">Ta</hi>nti ahaṃ taṃ ummādantiṃ tumhākaṃ paricārikaṃ katvā dadāmīti.</p>

<p rend="bodytext">Atha naṃ rājā, ‘‘samma abhipāraka, mama ummādantiyā paṭibaddhacittatāya vippalapitabhāvaṃ yakkhāpi jānantī’’ti pucchi. Āma, devāti. So ‘‘sabbalokena kira me lāmakabhāvo ñāto’’ti lajjidhamme patiṭṭhāya anantaraṃ gāthamāha –</p>

<p rend="hangnum" n="18:72"><hi rend="paranum">18:72</hi><hi rend="dot">.</hi></p>

<p rend="gatha1"> ‘‘Puññā ca dhaṃse amaro na camhi, jano ca me pāpamidañca jaññā;</p>

<p rend="gathalast">Bhuso ca tyassa manaso vighāto, datvā piyaṃ ummadantiṃ adaṭṭhā’’ti.</p>

<p rend="bodytext">Tattha <hi rend="bold">dhaṃse</hi>ti, samma abhipāraka, ahaṃ tāya saddhiṃ kilesavasena paricārento puññato ca dhaṃseyyaṃ, tāya saddhiṃ paricāritamattena amaro ca na homi, mahājano ca me imaṃ lāmakabhāvaṃ jāneyya, tato ‘‘ayuttaṃ raññā kata’’nti garaheyya, tañca mama datvā pacchā piyabhariyaṃ adaṭṭhā tava manaso vighāto cassāti attho.</p>

<p rend="bodytext">Sesā ubhinnampi vacanapaṭivacanagāthā honti –</p>

<p rend="hangnum" n="18:73"><hi rend="paranum">18:73</hi><hi rend="dot">.</hi></p>

<p rend="gatha1"> ‘‘Janinda <pb ed="V" n="5.0207" /> nāññatra tayā mayā vā, sabbāpi kammassa katassa jaññā;</p>

<p rend="gathalast">Yaṃ te mayā ummadantī padinnā, bhusehi rājā vanathaṃ sajāhi.</p>

<p rend="hangnum" n="18:74"><hi rend="paranum">18:74</hi><hi rend="dot">.</hi></p>

<p rend="gatha1"> ‘‘Yo pāpakaṃ kammakaraṃ manusso, so maññati māyida maññiṃsu aññe;</p>

<p rend="gathalast">Passanti <pb ed="P" n="5.0219" /> bhūtāni karontametaṃ, yuttā ca ye honti narā pathabyā.</p>

<p rend="hangnum" n="18:75"><hi rend="paranum">18:75</hi><hi rend="dot">.</hi></p>

<p rend="gatha1"> ‘‘Añño <pb ed="M" n="5.0230" /> nu te koci naro pathabyā, saddheyya lokasmi na me piyāti;</p>

<p rend="gathalast">Bhuso ca tyassa manuso vighāto, datvā piyaṃ ummadantiṃ adaṭṭhā.</p>

<p rend="hangnum" n="18:76"><hi rend="paranum">18:76</hi><hi rend="dot">.</hi></p>

<p rend="gatha1"> ‘‘Addhā piyā mayha janinda esā, na sā mamaṃ appiyā bhūmipāla;</p>

<p rend="bodytext">Gaccheva tvaṃ ummadantiṃ bhadante, sīhova selassa guhaṃ upeti.</p>

<p rend="hangnum" n="18:77"><hi rend="paranum">18:77</hi><hi rend="dot">.</hi></p>

<p rend="gatha1"> ‘‘Na pīḷitā attadukhena dhīrā, sukhapphalaṃ kamma pariccajanti;</p>

<p rend="gathalast">Sammohitā vāpi sukhena mattā, na pāpakammañca samācaranti.</p>

<p rend="hangnum" n="18:78"><hi rend="paranum">18:78</hi><hi rend="dot">.</hi></p>

<p rend="gatha1"> ‘‘Tuvañhi mātā ca pitā ca mayhaṃ, bhattā patī posako devatā ca;</p>

<p rend="gathalast">Dāso ahaṃ tuyha saputtadāro, yathāsukhaṃ sāmi karohi kāmaṃ.</p>

<p rend="hangnum" n="18:79"><hi rend="paranum">18:79</hi><hi rend="dot">.</hi></p>

<p rend="gatha1"> ‘‘Yo ‘issaromhī’ti karoti pāpaṃ, katvā ca so nuttasate paresaṃ;</p>

<p rend="gathalast">Na tena so jīvati dīghamāyu, devāpi pāpena samekkhare naṃ.</p>

<p rend="hangnum" n="18:80"><hi rend="paranum">18:80</hi><hi rend="dot">.</hi></p>

<p rend="gatha1"> ‘‘Aññātakaṃ sāmikehī padinnaṃ, dhamme ṭhitā ye paṭicchanti dānaṃ;</p>

<p rend="gathalast">Paṭicchakā dāyakā cāpi tattha, sukhapphalaññeva karonti kammaṃ.</p>

<p rend="hangnum" n="18:81"><hi rend="paranum">18:81</hi><hi rend="dot">.</hi></p>

<p rend="gatha1"> ‘‘Añño nu te koci naro pathabyā, saddheyya lokasmi na me piyāti;</p>

<p rend="gathalast">Bhuso <pb ed="P" n="5.0220" /> ca tyassa manaso vighāto, datvā piyaṃ ummadantiṃ adaṭṭhā.</p>

<p rend="hangnum" n="18:82"><hi rend="paranum">18:82</hi><hi rend="dot">.</hi></p>

<p rend="gatha1"> ‘‘Addhā <pb ed="M" n="5.0231" /> piyā mayha janinda esā, na sā mamaṃ appiyā bhūmipāla;</p>

<p rend="gathalast">Yaṃ te mayā ummadantī padinnā, bhusehi rājā vanathaṃ sajāhi.</p>

<p rend="hangnum" n="18:83"><hi rend="paranum">18:83</hi><hi rend="dot">.</hi></p>

<p rend="gatha1"> ‘‘Yo <pb ed="V" n="5.0208" /> attadukkhena parassa dukkhaṃ, sukhena vā attasukhaṃ dahāti;</p>

<p rend="gathalast">Yathevidaṃ mayha tathā paresaṃ, yo evaṃ jānāti sa vedi dhammaṃ.</p>

<p rend="hangnum" n="18:84"><hi rend="paranum">18:84</hi><hi rend="dot">.</hi></p>

<p rend="gatha1"> ‘‘Añño nu te koci naro pathabyā, saddheyya lokasmi na me piyāti;</p>

<p rend="gathalast">Bhuso ca tyassa manaso vighāto, datvā piyaṃ ummadantiṃ adaṭṭhā.</p>

<p rend="hangnum" n="18:85"><hi rend="paranum">18:85</hi><hi rend="dot">.</hi></p>

<p rend="gatha1"> ‘‘Janinda jānāsi piyā mamesā, na sā mamaṃ appiyā bhūmipāla;</p>

<p rend="gathalast">Piyena te dammi piyaṃ janinda, piyadāyino deva piyaṃ labhanti.</p>

<p rend="hangnum" n="18:86"><hi rend="paranum">18:86</hi><hi rend="dot">.</hi></p>

<p rend="gatha1"> ‘‘So nūnāhaṃ vadhissāmi, attānaṃ kāmahetukaṃ;</p>

<p rend="gathalast">Na hi dhammaṃ adhammena, ahaṃ vadhitumussahe.</p>

<p rend="hangnum" n="18:87"><hi rend="paranum">18:87</hi><hi rend="dot">.</hi></p>

<p rend="gatha1"> ‘‘Sace tuvaṃ mayha satiṃ janinda, na kāmayāsi naravīra seṭṭha;</p>

<p rend="gathalast">Cajāmi naṃ sabbajanassa sibyā, mayā pamuttaṃ tato avhayesi naṃ.</p>

<p rend="hangnum" n="18:88"><hi rend="paranum">18:88</hi><hi rend="dot">.</hi></p>

<p rend="gatha1"> ‘‘Adūsiyaṃ ce abhipāraka tvaṃ, cajāsi katte ahitāya tyassa;</p>

<p rend="gathalast">Mahā ca te upavādopi assa, na cāpi tyassa nagaramhi pakkho.</p>

<p rend="hangnum" n="18:89"><hi rend="paranum">18:89</hi><hi rend="dot">.</hi></p>

<p rend="gatha1"> ‘‘Ahaṃ <pb ed="M" n="5.0232" /> sahissaṃ upavādametaṃ, nindaṃ pasaṃsaṃ garahañca sabbaṃ;</p>

<p rend="gathalast">Mametamāgacchatu bhūmipāla, yathāsukhaṃ sivi karohi kāmaṃ.</p>

<p rend="hangnum" n="18:90"><hi rend="paranum">18:90</hi><hi rend="dot">.</hi></p>

<p rend="gatha1"> ‘‘Yo <pb ed="P" n="5.0221" /> neva nindaṃ na panappasaṃsaṃ, ādiyati garahaṃ nopi pūjaṃ;</p>

<p rend="gathalast">Sirī ca lakkhī ca apeti tamhā, āpo suvuṭṭhīva yathā thalamhā.</p>

<p rend="hangnum" n="18:91"><hi rend="paranum">18:91</hi><hi rend="dot">.</hi></p>

<p rend="gatha1"> ‘‘Yaṃ kiñci dukkhañca sukhañca etto, dhammātisārañca manovighātaṃ;</p>

<p rend="gathalast">Urasā ahaṃ paccuttarissāmi sabbaṃ, pathavī yathā thāvarānaṃ tasānaṃ.</p>

<p rend="hangnum" n="18:92"><hi rend="paranum">18:92</hi><hi rend="dot">.</hi></p>

<p rend="gatha1"> ‘‘Dhammātisārañca manovighātaṃ, dukkhañca nicchāmi ahaṃ paresaṃ;</p>

<p rend="gathalast">Ekovimaṃ hārayissāmi bhāraṃ, dhamme ṭhito kiñci ahāpayanto.</p>

<p rend="hangnum" n="18:93"><hi rend="paranum">18:93</hi><hi rend="dot">.</hi></p>

<p rend="gatha1"> ‘‘Saggūpagaṃ <pb ed="V" n="5.0209" /> puññakammaṃ janinda, mā me tuvaṃ antarāyaṃ akāsi;</p>

<p rend="gathalast">Dadāmi te ummadantiṃ pasanno, rājāva yaññe dhanaṃ brāhmaṇānaṃ.</p>

<p rend="hangnum" n="18:94"><hi rend="paranum">18:94</hi><hi rend="dot">.</hi></p>

<p rend="gatha1"> ‘‘Addhā tuvaṃ katte hitesi mayhaṃ, sakhā mamaṃ ummadantī tuvañca;</p>

<p rend="gathalast">Nindeyyu devā pitaro ca sabbe, pāpañca passaṃ abhisamparāyaṃ.</p>

<p rend="hangnum" n="18:95"><hi rend="paranum">18:95</hi><hi rend="dot">.</hi></p>

<p rend="gatha1"> ‘‘Na hetadhammaṃ sivirāja vajjuṃ, sanegamā jānapadā ca sabbe;</p>

<p rend="gathalast">Yaṃ te mayā ummadantī padinnā, bhusehi rājā vanathaṃ sajāhi.</p>

<p rend="hangnum" n="18:96"><hi rend="paranum">18:96</hi><hi rend="dot">.</hi></p>

<p rend="gatha1"> ‘‘Addhā <pb ed="M" n="5.0233" /> tuvaṃ katte hitesi mayhaṃ, sakhā mamaṃ ummadantī tuvañca;</p>

<p rend="gathalast">Satañca dhammāni sukittitāni, samuddavelāva duraccayāni.</p>

<p rend="hangnum" n="18:97"><hi rend="paranum">18:97</hi><hi rend="dot">.</hi></p>

<p rend="gatha1"> ‘‘Āhuneyyo mesi hitānukampī, dhātā vidhātā casi kāmapālo;</p>

<p rend="gathalast">Tayī <pb ed="P" n="5.0222" /> hutā rāja mahapphalā hi, kāmena me ummadantiṃ paṭiccha.</p>

<p rend="hangnum" n="18:98"><hi rend="paranum">18:98</hi><hi rend="dot">.</hi></p>

<p rend="gatha1"> ‘‘Addhā hi sabbaṃ abhipāraka tvaṃ, dhammaṃ acārī mama kattuputta;</p>

<p rend="gathalast">Añño nu te ko idha sotthikattā, dvipado naro aruṇe jīvaloke.</p>

<p rend="hangnum" n="18:99"><hi rend="paranum">18:99</hi><hi rend="dot">.</hi></p>

<p rend="gatha1"> ‘‘Tuvaṃ nu seṭṭho tvamanuttarosi, tvaṃ dhammagutto dhammavidū sumedho;</p>

<p rend="gathalast">So dhammagutto cirameva jīva, dhammañca me desaya dhammapāla.</p>

<p rend="hangnum" n="18:100"><hi rend="paranum">18:100</hi><hi rend="dot">.</hi></p>

<p rend="gatha1"> ‘‘Tadiṅgha abhipāraka, suṇohi vacanaṃ mama;</p>

<p rend="gathalast">Dhammaṃ te desayissāmi, sataṃ āsevitaṃ ahaṃ.</p>

<p rend="hangnum" n="18:101"><hi rend="paranum">18:101</hi><hi rend="dot">.</hi></p>

<p rend="gatha1"> ‘‘Sādhu dhammarucī rājā, sādhu paññāṇavā naro;</p>

<p rend="gathalast">Sādhu mittānamaddubbho, pāpassākaraṇaṃ sukhaṃ.</p>

<p rend="hangnum" n="18:102"><hi rend="paranum">18:102</hi><hi rend="dot">.</hi></p>

<p rend="gatha1"> ‘‘Akkodhanassa vijite, ṭhitadhammassa rājino;</p>

<p rend="gathalast">Sukhaṃ manussā āsetha, sītacchāyāya saṅghare.</p>

<p rend="hangnum" n="18:103"><hi rend="paranum">18:103</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0210" /> cāhametaṃ abhirocayāmi, kammaṃ asamekkhakataṃ asādhu;</p>

<p rend="gathalast">Ye vāpi ñatvāna sayaṃ karonti, upamā imā mayhaṃ tuvaṃ suṇohi.</p>

<p rend="hangnum" n="18:104"><hi rend="paranum">18:104</hi><hi rend="dot">.</hi></p>

<p rend="gatha1"> ‘‘Gavaṃ <pb ed="M" n="5.0234" /> ce taramānānaṃ, jimhaṃ gacchati puṅgavo;</p>

<p rend="gathalast">Sabbā tā jimhaṃ gacchanti, nette jimhaṃ gate sati.</p>

<p rend="hangnum" n="18:105"><hi rend="paranum">18:105</hi><hi rend="dot">.</hi></p>

<p rend="gatha1"> ‘‘Evameva manussesu, yo hoti seṭṭhasammato;</p>

<p rend="gatha2">So ce adhammaṃ carati, pageva itarā pajā;</p>

<p rend="gathalast">Sabbaṃ raṭṭhaṃ dukhaṃ seti, rājā ce hoti adhammiko.</p>

<p rend="hangnum" n="18:106"><hi rend="paranum">18:106</hi><hi rend="dot">.</hi></p>

<p rend="gatha1"> ‘‘Gavaṃ ce taramānānaṃ, ujuṃ gacchati puṅgavo;</p>

<p rend="gathalast">Sabbā gāvī ujuṃ yanti, nette ujuṃ gate sati.</p>

<p rend="hangnum" n="18:107"><hi rend="paranum">18:107</hi><hi rend="dot">.</hi></p>

<p rend="gatha1"> ‘‘Evameva manussesu, yo hoti seṭṭhasammato;</p>

<p rend="gatha2">So sace dhammaṃ carati, pageva itarā pajā;</p>

<p rend="gathalast">Sabbaṃ raṭṭhaṃ sukhaṃ seti, rājā ce hoti dhammiko.</p>

<p rend="hangnum" n="18:108"><hi rend="paranum">18:108</hi><hi rend="dot">.</hi></p>

<p rend="gatha1"> ‘‘Na <pb ed="P" n="5.0223" /> cāpāhaṃ adhammena, amarattamabhipatthaye;</p>

<p rend="gathalast">Imaṃ vā pathaviṃ sabbaṃ, vijetuṃ abhipāraka.</p>

<p rend="hangnum" n="18:109"><hi rend="paranum">18:109</hi><hi rend="dot">.</hi></p>

<p rend="gatha1"> ‘‘Yañhi kiñci manussesu, ratanaṃ idha vijjati;</p>

<p rend="gathalast">Gāvo dāso hiraññañca, vatthiyaṃ haricandanaṃ.</p>

<p rend="hangnum" n="18:110"><hi rend="paranum">18:110</hi><hi rend="dot">.</hi></p>

<p rend="gatha1"> ‘‘Assitthiyo ratanaṃ maṇikañca, yañcāpi me candimasūriyā abhipālayanti;</p>

<p rend="gathalast">Na tassa hetu visamaṃ careyyaṃ, majjhe sivīnaṃ usabhomhi jāto.</p>

<p rend="hangnum" n="18:111"><hi rend="paranum">18:111</hi><hi rend="dot">.</hi></p>

<p rend="gatha1"> ‘‘Netā hitā uggato raṭṭhapālo, dhammaṃ sivīnaṃ apacāyamāno;</p>

<p rend="gathalast">So dhammamevānuvicintayanto, tasmā sake cittavase na vatto.</p>

<p rend="hangnum" n="18:112"><hi rend="paranum">18:112</hi><hi rend="dot">.</hi></p>

<p rend="gatha1"> ‘‘Addhā <pb ed="V" n="5.0211" /> tuvaṃ mahārāja, niccaṃ abyasanaṃ sivaṃ;</p>

<p rend="gathalast">Karissasi ciraṃ rajjaṃ, paññā hi tava tādisī.</p>

<p rend="hangnum" n="18:113"><hi rend="paranum">18:113</hi><hi rend="dot">.</hi></p>

<p rend="gatha1"> ‘‘Etaṃ te anumodāma, yaṃ dhammaṃ nappamajjasi;</p>

<p rend="gathalast">Dhammaṃ pamajja khattiyo, raṭṭhā cavati issaro.</p>

<p rend="hangnum" n="18:114"><hi rend="paranum">18:114</hi><hi rend="dot">.</hi></p>

<p rend="gatha1"> ‘‘Dhammaṃ <pb ed="M" n="5.0235" /> cara mahārāja, mātāpitūsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:115"><hi rend="paranum">18:115</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, puttadāresu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:116"><hi rend="paranum">18:116</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, mittāmaccesu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:117"><hi rend="paranum">18:117</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, vāhanesu balesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:118"><hi rend="paranum">18:118</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, gāmesu nigamesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:119"><hi rend="paranum">18:119</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, raṭṭhesu janapadesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:120"><hi rend="paranum">18:120</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, samaṇabrāhmaṇesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:121"><hi rend="paranum">18:121</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, migapakkhīsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:122"><hi rend="paranum">18:122</hi><hi rend="dot">.</hi></p>

<p rend="gatha1"> ‘‘Dhammaṃ <pb ed="V" n="5.0212" /> cara mahārāja, dhammo ciṇṇo sukhāvaho;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="18:123"><hi rend="paranum">18:123</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, saindā devā sabrahmakā;</p>

<p rend="gathalast">Suciṇṇena divaṃ pattā, mā dhammaṃ rāja pāmado’’ti.</p>

<p rend="bodytext">Tattha <pb ed="P" n="5.0224" /><hi rend="bold">sabbāpī</hi>ti, janinda, ahametaṃ ekakova paṭicchādetvā ānessāmi, tasmā ṭhapetvā mamañca tuvañca aññā sabbāpi pajā imassa katassa ākāramattampi na jaññā na jānissanti. <hi rend="bold">Bhusehī</hi>ti tāya saddhiṃ abhiramanto attano taṇhāvanathaṃ bhusaṃ karohi vaḍḍhehi manorathaṃ pūrehi. <hi rend="bold">Sajāhī</hi>ti manorathaṃ pana pūretvā sace te na ruccati, atha naṃ sajāhi mayhameva paṭidehi. <hi rend="bold">Kammakara</hi>nti, samma abhipāraka, yo manusso pāpakaṃ kammaṃ <pb ed="M" n="5.0236" /> karonto, so pacchā mā idha aññe idaṃ pāpakammaṃ maññiṃsu mā jānantūti maññati cinteti, ducintitametaṃ tassa. Kiṃkāraṇā? <hi rend="bold">Passanti bhūtāni karontameta</hi>nti ye ca buddhā paccekabuddhā buddhaputtā iddhiyā yuttā, te ca naṃ passantiyeva. <hi rend="bold">Na me piyā</hi>ti, samma abhipāraka, añño nu te koci ‘‘idha lokasmiṃ sakalāyapi pathaviyā na me ummādantī piyā’’ti evaṃ saddaheyya.</p>

<p rend="bodytext"><hi rend="bold">Sīhova selassa guha</hi>nti, mahārāja, sace tvaṃ taṃ idha na ānesi, atha yathā sīho kilesapariḷāhe uppanne sīhapotikāya vasanaṭṭhānaṃ maṇiguhaṃ upeti, evaṃ tassā vasanaṭṭhānaṃ gaccha, tattha attano patthanaṃ pūrehīti. <hi rend="bold">Sukhapphala</hi>nti, samma abhipāraka, paṇḍitā attano dukkhena phuṭṭhā samānā na sukhavipākadāyakakammaṃ pariccajanti, sammohitā vāpi hutvā mohena mūḷhā sukhena mattā pāpakammaṃ nāma na samācaranti. <hi rend="bold">Yathāsukhaṃ, sāmi, karohi kāma</hi>nti, sāmi sivirāja, attano dāsiṃ paricārentassa garahā nāma natthi, tvaṃ yathāsukhaṃ yathājjhāsayaṃ kāmaṃ karohi, attano icchaṃ pūrehīti. <hi rend="bold">Na tena so jīvatī</hi>ti, samma abhipāraka, yo ‘‘issaromhī’’ti pāpaṃ karoti, katvā ca kiṃ maṃ devamanussā vakkhantīti na uttasati na ottappati, so tena kammena na ca dīghakālaṃ jīvati, khippameva marati, devatāpi pana ‘‘kiṃ imassa pāparañño rajjena, varamassa vāḷukaghaṭaṃ gale bandhitvā maraṇa’’nti lāmakena cakkhunā olokenti.</p>

<p rend="bodytext"><hi rend="bold">Aññātaka</hi>nti, mahārāja, aññesaṃ santakaṃ tehi sāmikehi padinnaṃ dānaṃ ye attano dhamme <pb ed="V" n="5.0213" /> ṭhitā paṭicchanti, te tattha paṭicchakā ca dāyakā ca sabbepi sukhapphalameva kammaṃ karonti. Paṭiggāhake hi paṭiggaṇhante taṃ dānaṃ dāyakassa mahantaṃ vipākaṃ detīti. <hi rend="bold">Yo attadukkhenā</hi>ti, samma abhipāraka, yo attano dukkhena pīḷito taṃ parassa dahati, attano sarīrato apanetvā parassa sarīre khipati, parassa vā sukhena attano sukhaṃ dahati, parassa sukhaṃ gahetvā attani pakkhipati, ‘‘attano dukkhaṃ harissāmī’’ti paraṃ dukkhitaṃ karoti, ‘‘attānaṃ sukhessāmī’’ti paraṃ dukkhitaṃ karoti, ‘‘attānaṃ sukhessāmī’’ti parassa sukhaṃ nāseti, na so dhammaṃ jānāti. Yo pana evaṃ jānāti ‘‘yathevidaṃ mayhaṃ <pb ed="M" n="5.0237" /> sukhadukkhaṃ, tathā paresa’’nti, sa vedi dhammaṃ jānāti nāmāti ayametissā gāthāya attho.</p>

<p rend="bodytext"><hi rend="bold">Piyena te dammī</hi>ti piyena kāraṇabhūtena piyaṃ phalaṃ patthento dammīti attho. <hi rend="bold">Piyaṃ labhantī</hi>ti saṃsāre saṃsarantā piyameva labhanti. <hi rend="bold">Kāmahetuka</hi>nti, samma abhipāraka <pb ed="P" n="5.0225" />, kāmahetukaṃ ayuttaṃ katvā ‘‘attānaṃ vadhissāmī’’ti me parivitakko uppajjati. <hi rend="bold">Mayha sati</hi>nti mama santakaṃ. ‘‘Mayha satī’’tipi pāṭho, mama santakāti evaṃ maññamāno sace tvaṃ taṃ na kāmesīti attho. <hi rend="bold">Sabbajanassā</hi>ti sabbā seniyo sannipātāpetvā tassa sabbajanassa ayaṃ mayhaṃ ahitāti pariccajissāmi. <hi rend="bold">Tato avhayesī</hi>ti tato taṃ apariggahitattā āneyyāsi. <hi rend="bold">Adūsiya</hi>nti anaparādhaṃ. <hi rend="bold">Katte</hi>ti tameva aparena nāmena ālapati. So hi rañño hitaṃ karoti, tasmā ‘‘kattā’’ti vuccati. <hi rend="bold">Na cāpi tyassā</hi>ti evaṃ akiccakārīti nagare tava koci pakkhopi na bhaveyya.</p>

<p rend="bodytext"><hi rend="bold">Ninda</hi>nti na kevalaṃ upavādameva, sacepi maṃ koci sammukhā nindissati vā pasaṃsissati vā, dosaṃ vā pana āropento garahissati, tampāhaṃ nindaṃ pasaṃsaṃ garahañca sabbaṃ sahissāmi, sabbametaṃ mama āgacchatūti vadati. <hi rend="bold">Tamhā</hi>ti yo ete nindādayo na gaṇhāti, tamhā purisā issariyasaṅkhātā sirī ca paññāsaṅkhātā lakkhī ca thalaṭṭhānato suvuṭṭhisaṅkhāto āpo viya apeti na patiṭṭhātīti. <hi rend="bold">Etto</hi>ti ito mama tassā pariccattakāraṇā. <hi rend="bold">Dhammātisārañcā</hi>ti dhammaṃ atikkamitvā pavattaṃ akusalaṃ vā yaṃ kiñci hoti. <hi rend="bold">Paccuttarissāmī</hi>ti sampaṭicchissāmi dhārayissāmi. <hi rend="bold">Thāvarānaṃ tasāna</hi>nti yathā mahāpathavī khīṇāsavānañca puthujjanānañca kiñci sampaṭicchati sabbaṃ adhivāseti, tathevāhampi sabbametaṃ sampaṭicchissāmi adhivāsessāmīti dīpeti. <hi rend="bold">Ekovima</hi>nti ahaṃ ekova imampi attano dukkhabhāraṃ hārayissāmi dhārayissāmi vahissāmi. <hi rend="bold">Dhamme ṭhito</hi>ti vinicchayadhamme paveṇidhamme tividhasucaritadhamme ca ṭhito hutvā.</p>

<p rend="bodytext"><hi rend="bold">Saggūpaga</hi>nti <pb ed="V" n="5.0214" />, deva, puññakammaṃ nāmetaṃ saggūpagaṃ hoti. <hi rend="bold">Yaññe dhana</hi>nti yaññadhanaṃ, ayameva vā pāṭho. <hi rend="bold">Sakhā</hi>ti ummādantīpi mama sahāyikā, tvampi <pb ed="M" n="5.0238" /> sahāyako. <hi rend="bold">Pitaro</hi>ti brahmāno. <hi rend="bold">Sabbe</hi>ti na kevalaṃ devabrahmānova, sabbe raṭṭhavāsinopi maṃ passatha, ‘‘bho, sahāyakassa bhariyā sahāyikā iminā gehe katā’’ti nindeyyuṃ. <hi rend="bold">Na hetadhamma</hi>nti na hi etaṃ adhammikaṃ. <hi rend="bold">Yaṃ te mayā</hi>ti yasmā mayā sā tuyhaṃ dinnā, tasmā etaṃ adhammoti na vadissanti. <hi rend="bold">Sata</hi>nti santānaṃ buddhādīnaṃ khantimettābhāvanāsīlācārasaṅkhātāni dhammāni suvaṇṇitāni samuddavelāva duraccayāni, tasmā yathā samuddo velaṃ nātikkamati, evamahampi sīlavelaṃ nātikkamissāmīti vadati.</p>

<p rend="bodytext"><hi rend="bold">Āhuneyyo mesī</hi>ti, mahārāja, tvaṃ mama āhunapāhunasakkārassānucchaviko. <hi rend="bold">Dhātā vidhātā casi kāmapālo</hi>ti tvaṃ mama, deva, dhāraṇato dhātā issariyasukhassa vidahanato vidhātā icchitapatthitānaṃ <pb ed="P" n="5.0226" /> kāmānaṃ pālanato kāmapālo. <hi rend="bold">Tayī hutā</hi>ti tuyhaṃ dinnā. <hi rend="bold">Kāmena me</hi>ti mama kāmena mama patthanāya ummādantiṃ paṭicchāti evaṃ abhipārako rañño deti. Rājā ‘‘na mayhaṃ attho’’ti paṭikkhipati. Bhūmiyaṃ patitaṃ sākuṇikapacchiṃ piṭṭhipādena paharitvā aṭaviyaṃ khipantā viya ubhopi naṃ jahanteva. Idāni rājā puna akathanatthāya taṃ santajjento <hi rend="bold">‘‘addhā hī’’</hi>ti gāthamāha. Tattha <hi rend="bold">kattuputtā</hi>ti pitāpissa kattāva, tena naṃ evaṃ ālapati. Idaṃ vuttaṃ hoti – addhā tvaṃ ito pubbe mayhaṃ sabbadhammaṃ acari, hitameva vuḍḍhimeva akāsi, idāni pana paṭipakkho hutvā bahuṃ kathesi, ‘‘mā evaṃ vippalapasi, añño nu te dvipado naro, ko idha jīvaloke aruṇeyeva sotthikattā, sace hi ahaṃ viya añño rājā tava bhariyāya paṭibaddhacitto abhavissa, antoaruṇeyeva tava sīsaṃ chindāpetvā taṃ attano ghare kareyya, ahaṃ pana akusalabhayeneva na karomi, tuṇhī hohi, na me etāya attho’’ti taṃ santajjesi.</p>

<p rend="bodytext">So taṃ sutvā puna kiñci vattuṃ asakkonto rañño thutivasena <hi rend="bold">‘‘tuvaṃ nū’’</hi>ti gāthamāha. Tassattho – mahārāja, tvaññeva sakalajambudīpe sabbesaṃ narindānaṃ <hi rend="bold">seṭṭho,</hi> tvaṃ <hi rend="bold">anuttaro,</hi> tvaṃ vinicchayadhammapaveṇidhammasucaritadhammānaṃ gopāyanena <hi rend="bold">dhammagutto,</hi> tesaṃ viditattā <hi rend="bold">dhammavidū</hi> tvaṃ <hi rend="bold">sumedho,</hi> so tvaṃ yaṃ dhammaṃ gopesi, teneva gutto cīraṃ jīva, dhammañca me desehi dhammapālaka, dhammagopaka, rājavarāti.</p>

<p rend="bodytext">Atha <pb ed="M" n="5.0239" /> rājā dhammaṃ desento <hi rend="bold">‘‘tadiṅghā’’</hi>tiādimāha. Tattha <hi rend="bold">iṅghā</hi>ti codanatthe nipāto, yasmā <pb ed="V" n="5.0215" /> maṃ tvaṃ codesi, tasmāti attho. <hi rend="bold">Sata</hi>nti buddhādīhi sappurisehi āsevitaṃ. <hi rend="bold">Sādhū</hi>ti sundaro pasattho. Vinicchayapaveṇisucaritadhamme rocetīti <hi rend="bold">dhammaruci</hi>. Tādiso hi jīvitaṃ jahantopi akiccaṃ na karoti, tasmā sādhu. <hi rend="bold">Paññāṇavā</hi>ti ñāṇasampanno. <hi rend="bold">Mittānamaddubbho</hi>ti mittassa adussanabhāvo. <hi rend="bold">Ṭhitadhammassā</hi>ti patiṭṭhitatividhadhammassa. <hi rend="bold">Āsethā</hi>ti āseyyuṃ nisīdeyyuṃ. Desanāsīsameva cetaṃ, cattāropi iriyāpathe sukhaṃ kappeyyunti ayaṃ panettha attho. <hi rend="bold">Sītacchāyāyā</hi>ti puttadārañātimittānaṃ sītalāya chāyāya. <hi rend="bold">Saṅghare</hi>ti sakaghare, attano geheti attho. Adhammabalidaṇḍādīhi anupaddutā sukhaṃ vaseyyunti dasseti. <hi rend="bold">Na cāhameta</hi>nti, samma abhipāraka, yametaṃ asamekkhitvā kataṃ asādhukammaṃ, etaṃ ahaṃ na rocayāmi. <hi rend="bold">Ye vāpi ñatvānā</hi>ti ye vā pana rājāno ñatvā tuletvā tīretvā sayaṃ karonti, tesāhaṃ kammaṃ rocemīti adhippāyo. <hi rend="bold">Upamā imā</hi>ti imasmiṃ panatthe tvaṃ mayhaṃ imā dve upamā suṇohi.</p>

<p rend="bodytext"><hi rend="bold">Jimha</hi>nti vaṅkaṃ. <hi rend="bold">Nette</hi>ti yo gāviyo neti, tasmiṃ jeṭṭhakausabhe. <hi rend="bold">Pagevā</hi>ti tasmiṃ adhammaṃ carante itarā pajā pageva carati, ativiya karotīti attho. <hi rend="bold">Dhammiko</hi>ti cattāri agatigamanāni pahāya dhammena rajjaṃ kārento. <hi rend="bold">Amaratta</hi>nti devattaṃ. <hi rend="bold">Ratana</hi>nti saviññāṇakāviññāṇakaratanaṃ. <hi rend="bold">Vatthiya</hi>nti kāsikavatthameva. <hi rend="bold">Assitthiyo</hi>ti vātasamagatiassepi uttamarūpadharā itthiyopi. <hi rend="bold">Ratanaṃ maṇikañcā</hi>ti sattavidharatanañca mahagghabhaṇḍakañca. <hi rend="bold">Abhipālayantī</hi>ti <pb ed="P" n="5.0227" /> ālokaṃ karontā rakkhanti. <hi rend="bold">Na tassā</hi>ti tassa cakkavattirajjassapi hetu na visamaṃ careyyaṃ. <hi rend="bold">Usabhomhī</hi>ti yasmā ahaṃ sivīnaṃ majjhe jeṭṭhakarājā hutvā jāto, tasmā cakkavattirajjakāraṇampi na visamaṃ carāmīti attho. <hi rend="bold">Netā</hi>ti mahājanaṃ kusale patiṭṭhāpetvā devanagaraṃ netā, hitakaraṇena tassa <hi rend="bold">hitā,</hi> ‘‘sivirājā kira dhammacārī’’ti sakalajambudīpe ñātattā <hi rend="bold">uggato,</hi> samena raṭṭhapālanato <hi rend="bold">raṭṭhapālo. Apacāyamāno</hi>ti sivīnaṃ porāṇakarājūnaṃ paveṇidhammaṃ apacāyamāno. <hi rend="bold">So</hi>ti so ahaṃ tameva dhammaṃ anuvicintayanto tasmā tena kāraṇena attano cittassa vase na vattāmi.</p>

<p rend="bodytext">Evaṃ <pb ed="M" n="5.0240" /> mahāsattassa dhammakathaṃ sutvā abhipārako thutiṃ karonto <hi rend="bold">‘‘addhā’’</hi>tiādimāha. <hi rend="bold">Nappamajjasī</hi>ti attanā kathitadhammaṃ nappamajjasi tattheva vattesi. <hi rend="bold">Dhammaṃ pamajjā</hi>ti dhammaṃ pamussitvā agativasena gantvā. Evaṃ so tassa thutiṃ katvā <hi rend="bold">‘‘dhammaṃ carā’’</hi>ti dhammacariyāya niyyojento uttaripi dasa ovādagāthā abhāsi. Tāsamattho heṭṭhā <hi rend="bold">tesakuṇajātake</hi> (jā. 2.17.1 ādayo) vaṇṇitova.</p>

<p rend="bodytext">Evaṃ <pb ed="V" n="5.0216" /> abhipārakasenāpatinā rañño dhamme desite rājā ummādantiyā paṭibaddhacittaṃ vinodesi.</p>

<p rend="bodytext">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhāsi. Tadā sunandasārathi ānando ahosi, abhipārako sāriputto, ummādantī uppalavaṇṇā, sesaparisā buddhaparisā, sivirājā ahameva ahosinti.</p>

<p rend="centre">Ummādantījātakavaṇṇanā dutiyā.</p>

<p rend="title">(528) 3. Mahābodhijātakavaṇṇanā</p>

<p rend="bodytext"><hi rend="bold">Kiṃ nu daṇḍaṃ kimajina</hi>nti idaṃ satthā jetavane viharanto paññāpāramiṃ ārabbha kathesi. Vatthu <hi rend="bold">mahāumaṅgajātake</hi> (jā. 2.22.590 ādayo) āvi bhavissati. Tadā pana satthā ‘‘na, bhikkhave, idāneva, pubbepi tathāgato paññavā parappavādappamaddanoyevā’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente bodhisatto kāsiraṭṭhe asītikoṭivibhavassa udiccabrāhmaṇamahāsālassa kule nibbatti, ‘‘bodhikumāro’’tissa nāmaṃ kariṃsu. So vayappatto takkasilāyaṃ uggahitasippo paccāgantvā agāramajjhe vasanto aparabhāge kāme pahāya himavantapadesaṃ pavisitvā paribbājakapabbajjaṃ pabbajitvā <pb ed="P" n="5.0228" /> tattheva vanamūlaphalāhāro ciraṃ vasitvā vassārattasamaye himavantā oruyha cārikaṃ caranto anupubbena bārāṇasiṃ patvā rājuyyāne vasitvā punadivase paribbājakasāruppena nagare bhikkhāya caranto rājadvāraṃ pāpuṇi <pb ed="M" n="5.0241" /> tamenaṃ sīhapañjare ṭhito rājā disvā tassa upasame pasīditvā taṃ attano bhavanaṃ pavesetvā rājapallaṅke nisīdāpetvā katapaṭisanthāro thokaṃ dhammakathaṃ sutvā nānaggarasabhojanaṃ dāpesi. Mahāsatto bhattaṃ gahetvā cintesi – ‘‘idaṃ rājakulaṃ nāma bahudosaṃ bahupaccāmittaṃ hoti, ko nu kho mama uppannaṃ bhayaṃ nittharissatī’’ti. So avidūre ṭhitaṃ rājavallabhaṃ ekaṃ piṅgalasunakhaṃ disvā mahantaṃ bhattapiṇḍaṃ gahetvā tassa dātukāmatākāraṃ dassesi. Rājā ñatvā sunakhassa bhājanaṃ āharāpetvā bhattaṃ gāhāpetvā dāpesi. Mahāsattopi tassa datvā bhattakiccaṃ niṭṭhapesi. Rājāpissa paṭiññaṃ gahetvā antonagare rājuyyāne paṇṇasālaṃ kāretvā pabbajitaparikkhāre <pb ed="V" n="5.0217" /> datvā taṃ tattha vāsāpesi, devasikañcassa dve tayo vāre upaṭṭhānaṃ agamāsi. Bhojanakāle pana mahāsatto niccaṃ rājapallaṅkeyeva nisīditvā rājabhojanameva bhuñjati. Evaṃ dvādasa saṃvaccharāni atītāni.</p>

<p rend="bodytext">Tassa pana rañño pañca amaccā atthañca dhammañca anusāsanti. Tesu eko ahetukavādī, eko issarakatavādī, eko pubbekatavādī, eko ucchedavādī, eko khattavijjavādī. Tesu ahetukavādī ‘‘ime sattā saṃsārasuddhikā’’ti mahājanaṃ uggaṇhāpesi. Issarakatavādī ‘‘ayaṃ loko issaranimmito’’ti mahājanaṃ uggaṇhāpesi. Pubbekatavādī ‘‘imesaṃ sattānaṃ sukhaṃ vā dukkhaṃ vā uppajjamānaṃ pubbekateneva uppajjatī’’ti mahājanaṃ uggaṇhāpesi. Ucchedavādī ‘‘ito paralokaṃ gato nāma natthi, ayaṃ loko ucchijjatī’’ti mahājanaṃ uggaṇhāpesi. Khattavijjavādī ‘‘mātāpitaropi māretvā attanova attho kātabbo’’ti mahājanaṃ uggaṇhāpesi. Te rañño vinicchaye niyuttā lañjakhādakā <pb ed="P" n="5.0229" /> hutvā assāmikaṃ sāmikaṃ, sāmikaṃ assāmikaṃ karonti.</p>

<p rend="bodytext">Athekadivasaṃ eko puriso kūṭaṭṭaparājito mahāsattaṃ bhikkhāya carantaṃ rājagehaṃ pavisantaṃ disvā vanditvā, ‘‘bhante, tumhe rājagehe bhuñjamānā vinicchayāmacce lañjaṃ gahetvā lokaṃ vināsente kasmā ajjhupekkhatha, idāni pañcahi amaccehi kūṭaṭṭakārakassa hatthato lañjaṃ gahetvā sāmikova samāno assāmiko kato’’ti paridevi. So <pb ed="M" n="5.0242" /> tasmiṃ kāruññavasena vinicchayaṃ gantvā dhammena vinicchinitvā sāmikaññeva sāmikaṃ akāsi. Mahājano ekappahāreneva mahāsaddena sādhukāraṃ adāsi. Rājā taṃ saddaṃ sutvā ‘‘kiṃsaddo nāmāya’’nti pucchitvā tamatthaṃ sutvā katabhattakiccaṃ mahāsattaṃ upanisīditvā pucchi – ‘‘bhante, ajja kira vo aṭṭo vinicchito’’ti. ‘‘Āma, mahārājā’’ti. ‘‘Bhante, tumhesu vinicchinantesu mahājanassa vuḍḍhi bhavissati, ito paṭṭhāya tumheva vinicchinathā’’ti. ‘‘Mahārāja, mayaṃ pabbajitā nāma, netaṃ kammaṃ amhākaṃ kamma’’nti. ‘‘Bhante, mahājane kāruññena kātuṃ vaṭṭati, tumhe sakaladivasaṃ mā vinicchinatha, uyyānato pana idhāgacchantā vinicchayaṭṭhānaṃ gantvā pātova cattāro aṭṭe vinicchinatha, bhutvā uyyānaṃ gacchantā cattāro, evaṃ mahājanassa vuḍḍhi bhavissatī’’ti. So tena punappunaṃ yāciyamāno ‘‘sādhū’’ti sampaṭicchitvā tato paṭṭhāya tathā akāsi.</p>

<p rend="bodytext">Kūṭaṭṭakārakā okāsaṃ na labhiṃsu. Tepi amaccā lañjaṃ alabhantā duggatā hutvā cintayiṃsu <pb ed="V" n="5.0218" /> – ‘‘bodhiparibbājakassa vinicchinanakālato paṭṭhāya mayaṃ kiñci na labhāma, handa naṃ ‘rājaveriko’ti vatvā rañño antare paribhinditvā mārāpessāmā’’ti. Te rājānaṃ upasaṅkamitvā, ‘‘mahārāja, bodhiparibbājako tumhākaṃ anatthakāmo’’ti vatvā asaddahantena raññā ‘‘sīlavā esa ñāṇasampanno, na evaṃ karissatī’’ti vutte, ‘‘mahārāja, tena sakalanagaravāsino attano hatthe katvā kevalaṃ amheyeva pañca <pb ed="P" n="5.0230" /> jane kātuṃ na sakkā, sace amhākaṃ vacanaṃ na saddahatha, tassa idhāgamanakāle parisaṃ olokethā’’ti āhaṃsu. Rājā ‘‘sādhū’’ti sīhapañjare ṭhito taṃ āgacchantaṃ olokento parivāraṃ disvā attano aññāṇena aṭṭakārakamanusse ‘‘tassa parivārā’’ti maññamāno bhijjitvā te amacce pakkosāpetvā ‘‘kinti karomā’’ti pucchi. ‘‘Gaṇhāpetha naṃ, devā’’ti. ‘‘Oḷārikaṃ aparādhaṃ apassantā kathaṃ gaṇhāmā’’ti. ‘‘Tena hi, mahārāja, pakatiparihāramassa hāpetha, taṃ parihāyantaṃ disvā paṇḍito paribbājako kassaci anārocetvā sayameva palāyissatī’’ti.</p>

<p rend="bodytext">Rājā ‘‘sādhū’’ti vatvā anupubbena tassa parihāraṃ parihāpesi. Paṭhamadivasaṃ tāva naṃ tucchapallaṅkeyeva nisīdāpesuṃ. So tucchapallaṅkaṃ disvāva <pb ed="M" n="5.0243" /> rañño paribhinnabhāvaṃ ñatvā sayameva uyyānaṃ gantvā taṃ divasameva pakkamitukāmo hutvāpi ‘‘ekantena ñatvā pakkamissāmī’’ti na pakkāmi. Athassa punadivase tucchapallaṅke nisinnassa raññopakatibhattañca aññañca gahetvā missakabhattaṃ adaṃsu. Tatiyadivase mahātalaṃ pavisituṃ adatvā sopānasīseyeva ṭhapetvā missakabhattaṃ adaṃsu. So tampi ādāya uyyānaṃ gantvā bhattakiccaṃ akāsi. Catutthadivase heṭṭhāpāsāde ṭhapetvā kaṇājakabhattaṃ adaṃsu. So tampi gahetvā uyyānaṃ gantvā bhattakiccaṃ akāsi. Rājā amacce pucchi – ‘‘bodhiparibbājako sakkāre parihāpitepi na pakkamati, kinti naṃ karomā’’ti? ‘‘Deva, na so bhattatthāya carati, chattatthāya pana carati. Sace bhattatthāya careyya, paṭhamadivasaṃyeva palāyeyyā’’ti. ‘‘Idāni kiṃ karomā’’ti? ‘‘Sve ghātāpetha naṃ, mahārājā’’ti. So ‘‘sādhū’’ti tesaññeva hatthe khagge ṭhapetvā ‘‘sve antaradvāre ṭhatvā pavisantassevassa sīsaṃ chinditvā khaṇḍākhaṇḍikaṃ katvā kañci ajānāpetvā vaccakuṭiyaṃ pakkhipitvā nhatvā āgaccheyyāthā’’ti āha. Te ‘‘sādhū’’ti sampaṭicchitvā ‘‘sve āgantvā evaṃ karissāmā’’ti aññamaññaṃ <pb ed="P" n="5.0231" /> vicāretvā evaṃ attano nivesanaṃ agamaṃsu.</p>

<p rend="bodytext">Rājāpi sāyaṃ bhuttabhojano sirisayane nipajjitvā mahāsattassa guṇe anussari. Athassa tāvadeva soko uppajji, sarīrato sedā mucciṃsu, sayane assāsaṃ alabhanto aparāparaṃ <pb ed="V" n="5.0219" /> parivatti. Athassa aggamahesī upanipajji, so tāya saddhiṃ sallāpamattampi na kari. Atha naṃ sā ‘‘kiṃ nu kho, mahārāja, sallāpamattampi na karotha, api nu kho me koci aparādho atthī’’ti pucchi. ‘‘Natthi devi, apica kho bodhiparibbājako kira amhākaṃ paccatthiko jātoti tassa sve ghātanatthāya pañca amacce āṇāpesiṃ, te pana naṃ māretvā khaṇḍākhaṇḍikaṃ katvā vaccakūpe pakkhipissanti, so pana amhākaṃ dvādasa saṃvaccharāni bahuṃ dhammaṃ desesi, ekāparādhopissa mayā paccakkhato na diṭṭhapubbo, parapattiyena hutvā tassa mayā vadho āṇatto, tena kāraṇena socāmī’’ti. Atha naṃ sā ‘‘sace te deva so paccatthiko jāto, taṃ ghātento kiṃ socasi, paccatthikaṃ nāma puttampi ghātetvā attano sotthibhāvo kātabbova, mā socitthā’’ti assāsesi. So tassā vacanena paṭiladdhassāso niddaṃ okkami.</p>

<p rend="bodytext">Tasmiṃ <pb ed="M" n="5.0244" /> khaṇe koleyyako piṅgalasunakho taṃ kathaṃ sutvā ‘‘sve mayā attano balenassa jīvitaṃ dātuṃ vaṭṭatī’’ti cintetvā punadivase pātova pāsādā oruyha mahādvāraṃ āgantvā ummāre sīsaṃ katvā mahāsattassa āgamanamaggaṃ olokentova nipajji. Tepi amaccā pātova khaggahatthā āgantvā dvārantare aṭṭhaṃsu. Bodhisattopi velaṃ sallakkhetvā uyyānā nikkhamma rājadvāraṃ āgañchi. Atha naṃ sunakho disvā mukhaṃ vivaritvā catasso dāṭhā dassetvā ‘‘kiṃ tvaṃ, bhante, jambudīpatale aññattha bhikkhaṃ na labhasi, amhākaṃ rājā tava māraṇatthāya pañca amacce khaggahatthe dvārantare ṭhapesi, mā tvaṃ nalāṭena maccuṃ gahetvā āgami, sīghaṃ pakkamā’’ti mahāsaddena viravi. So sabbarutaññutāya tamatthaṃ ñatvā tatova nivattitvā uyyānaṃ gantvā <pb ed="P" n="5.0232" /> pakkamanatthāya parikkhāre ādiyi. Rājā sīhapañjare ṭhito taṃ āgacchantaṃ gacchantañca disvā ‘‘sace ayaṃ mama paccatthiko bhaveyya, uyyānaṃ gantvā balaṃ sannipātāpetvā kammasajjo bhavissati. No ce, attano parikkhāre gahetvā gamanasajjo bhavissati, jānissāmi tāvassa kiriya’’nti uyyānaṃ gantvā mahāsattaṃ attano parikkhāre ādāya ‘‘gamissāmī’’ti paṇṇasālato nikkhantaṃ caṅkamanakoṭiyaṃ disvāva vanditvā ekamantaṃ ṭhito paṭhamaṃ gāthamāha –</p>

<p rend="hangnum" n="18:124"><hi rend="paranum">18:124</hi><hi rend="dot">.</hi></p>

<p rend="gatha1"> ‘‘Kiṃ nu daṇḍaṃ kimajinaṃ, kiṃ chattaṃ kimupāhanaṃ;</p>

<p rend="gatha2">Kimaṅkusañca pattañca, saṅghāṭiñcāpi brāhmaṇa;</p>

<p rend="gathalast">Taramānarūpohāsi, kiṃ nu patthayase disa’’nti.</p>

<p rend="bodytext">Tassattho <pb ed="V" n="5.0220" /> – bhante, pubbe tvaṃ amhākaṃ gharaṃ āgacchanto daṇḍādīni na gaṇhāsi, ajja pana kena kāraṇena daṇḍañca ajinañca chattūpāhanañca mattikapasibbakolambanaaṅkusañca mattikapattañca saṅghāṭiñcāti sabbepime parikkhāre taramānarūpo gaṇhāsi, kataraṃ nu disaṃ patthesi, kattha gantukāmosīti pucchi.</p>

<p rend="bodytext">Taṃ sutvā mahāsatto ‘‘ayaṃ attanā katakammaṃ na jānātīti maññati, jānāpessāmi na’’nti dve gāthā abhāsi –</p>

<p rend="hangnum" n="18:125"><hi rend="paranum">18:125</hi><hi rend="dot">.</hi></p>

<p rend="gatha1"> ‘‘Dvādasetāni vassāni, vusitāni tavantike;</p>

<p rend="gathalast">Nābhijānāmi soṇena, piṅgalenābhikūjitaṃ.</p>

<p rend="hangnum" n="18:126"><hi rend="paranum">18:126</hi><hi rend="dot">.</hi></p>

<p rend="gatha1"> ‘‘Svāyaṃ <pb ed="M" n="5.0245" /> dittova nadati, sukkadāṭhaṃ vidaṃsayaṃ;</p>

<p rend="gathalast">Tava sutvā sabhariyassa, vītasaddhassa maṃ patī’’ti.</p>

<p rend="bodytext">Tattha <hi rend="bold">abhikūjita</hi>nti etena tava sunakhena evaṃ mahāviravena viravitaṃ na jānāmi. <hi rend="bold">Ditto vā</hi>ti dappito viya. <hi rend="bold">Sabhariyassā</hi>ti tava sabhariyassa mama māraṇatthāya pañcannaṃ amaccānaṃ āṇattabhāvaṃ kathentassa sutvā ‘‘kiṃ tvaṃ aññattha bhikkhaṃ na labhasi, raññā te vadho āṇatto, idha māgacchī’’ti dittova nadati. <hi rend="bold">Vītasaddhassa maṃ patī</hi>ti mamantare vigatasaddhassa tava vacanaṃ sutvā eva nadatīti āha.</p>

<p rend="bodytext">Tato rājā attano dosaṃ sampaṭicchitvā taṃ khamāpento catutthaṃ gāthamāha –</p>

<p rend="hangnum" n="18:127"><hi rend="paranum">18:127</hi><hi rend="dot">.</hi></p>

<p rend="gatha1"> ‘‘Ahu <pb ed="P" n="5.0233" /> esa kato doso, yathā bhāsasi brāhmaṇa;</p>

<p rend="gathalast">Esa bhiyyo pasīdāmi, vasa brāhmaṇa māgamā’’ti.</p>

<p rend="bodytext">Tattha <hi rend="bold">bhiyyo</hi>ti saccaṃ mayā evaṃ āṇattaṃ, ayaṃ me doso, esa panāhaṃ idāni adhikataraṃ tayi pasīdāmi, idheva vasa, mā aññattha gamīti.</p>

<p rend="bodytext">Taṃ sutvā mahāsatto, ‘‘mahārāja, paṇḍitā nāma tādisena parapattiyena apaccakkhakārinā saddhiṃ na vasantī’’ti vatvā tassa anācāraṃ pakāsento āha –</p>

<p rend="hangnum" n="18:128"><hi rend="paranum">18:128</hi><hi rend="dot">.</hi></p>

<p rend="gatha1"> ‘‘Sabbaseto <pb ed="V" n="5.0221" /> pure āsi, tatopi sabalo ahu;</p>

<p rend="gathalast">Sabbalohitako dāni, kālo pakkamituṃ mama.</p>

<p rend="hangnum" n="18:129"><hi rend="paranum">18:129</hi><hi rend="dot">.</hi></p>

<p rend="gatha1"> ‘‘Abbhantaraṃ pure āsi, tato majjhe tato bahi;</p>

<p rend="gathalast">Purā niddhamanā hoti, sayameva vajāmahaṃ.</p>

<p rend="hangnum" n="18:130"><hi rend="paranum">18:130</hi><hi rend="dot">.</hi></p>

<p rend="gatha1"> ‘‘Vītasaddhaṃ na seveyya, upadānaṃvanodakaṃ;</p>

<p rend="gathalast">Sacepi naṃ anukhaṇe, vāri kaddamagandhikaṃ.</p>

<p rend="hangnum" n="18:131"><hi rend="paranum">18:131</hi><hi rend="dot">.</hi></p>

<p rend="gatha1"> ‘‘Pasannameva seveyya, appasannaṃ vivajjaye;</p>

<p rend="gathalast">Pasannaṃ payirupāseyya, rahadaṃvudakatthiko.</p>

<p rend="hangnum" n="18:132"><hi rend="paranum">18:132</hi><hi rend="dot">.</hi></p>

<p rend="gatha1"> ‘‘Bhaje bhajantaṃ purisaṃ, abhajantaṃ na bhajjaye;</p>

<p rend="gathalast">Asappurisadhammo so, yo bhajantaṃ na bhajjati.</p>

<p rend="hangnum" n="18:133"><hi rend="paranum">18:133</hi><hi rend="dot">.</hi></p>

<p rend="gatha1"> ‘‘Yo <pb ed="M" n="5.0246" /> bhajantaṃ na bhajati, sevamānaṃ na sevati;</p>

<p rend="gathalast">Sa ve manussapāpiṭṭho, migo sākhassito yathā.</p>

<p rend="hangnum" n="18:134"><hi rend="paranum">18:134</hi><hi rend="dot">.</hi></p>

<p rend="gatha1"> ‘‘Accābhikkhaṇasaṃsaggā, asamosaraṇena ca;</p>

<p rend="gathalast">Etena mittā jīranti, akāle yācanāya ca.</p>

<p rend="hangnum" n="18:135"><hi rend="paranum">18:135</hi><hi rend="dot">.</hi></p>

<p rend="gatha1"> ‘‘Tasmā nābhikkhaṇaṃ gacche, na ca gacche cirāciraṃ;</p>

<p rend="gathalast">Kālena yācaṃ yāceyya, evaṃ mittā na jīyare.</p>

<p rend="hangnum" n="18:136"><hi rend="paranum">18:136</hi><hi rend="dot">.</hi></p>

<p rend="gatha1"> ‘‘Aticiraṃ nivāsena, piyo bhavati appiyo;</p>

<p rend="gathalast">Āmanta kho taṃ gacchāma, purā te homa appiyā’’ti.</p>

<p rend="bodytext">Tattha <hi rend="bold">sabbaseto</hi>ti, mahārāja, paṭhamameva tava nivesane mama odano sabbaseto ahosi, yaṃ tvaṃ bhuñjasi, tameva dāpesīti attho. <hi rend="bold">Tato</hi>ti tato pacchā paribhedakānaṃ vacanaṃ gahetvā tava mayi virattakāle <hi rend="bold">sabalo</hi> missakodano jāto. <hi rend="bold">Dānī</hi>ti idāni sabbalohitako jāto. <hi rend="bold">Kālo</hi>ti aguṇaññussa <pb ed="V" n="5.0222" /> tava santikā idāni mama pakkamituṃ kālo. <hi rend="bold">Abbhantara</hi>nti paṭhamaṃ mama abbhantaraṃ <pb ed="P" n="5.0234" /> āsanaṃ āsi, alaṅkatamahātalamhi ussitasetacchatte rājapallaṅkeyeva maṃ nisīdāpesuṃ. <hi rend="bold">Majjhe</hi>ti sopānamatthake. <hi rend="bold">Purā niddhamanā hotī</hi>ti yāva gīvāyaṃ gahetvā nikkaḍḍhanā na hoti.</p>

<p rend="bodytext"><hi rend="bold">Anukhaṇe</hi>ti sacepi anudakaṃ udapānaṃ patto puriso udakaṃ apassanto kalalaṃ viyūhitvā anukhaṇeyya, tathāpi taṃ vāri kaddamagandhikaṃ bhaveyya, amanuññatāya na piveyya, tatheva vītasaddhaṃ payirupāsantena laddhapaccayāpi parittā ceva lūkhā ca, amanuññā aparibhogārahāti attho. <hi rend="bold">Pasanna</hi>nti patiṭṭhitasaddhaṃ. <hi rend="bold">Rahada</hi>nti gambhīraṃ mahārahadaṃ. <hi rend="bold">Bhajanta</hi>nti attānaṃ bhajantameva bhajeyya. <hi rend="bold">Abhajanta</hi>nti paccatthikaṃ. <hi rend="bold">Na bhajjaye</hi>ti na bhajeyya. <hi rend="bold">Na bhajjatī</hi>ti yo puriso attānaṃ bhajantaṃ hitacittaṃ puggalaṃ na bhajati, so asappurisadhammo nāmāti. <hi rend="bold">Manussapāpiṭṭho</hi>ti manussalāmako patikuṭṭho sabbapacchimako. <hi rend="bold">Sākhassito</hi>ti makkaṭo.</p>

<p rend="bodytext"><hi rend="bold">Accābhikkhaṇasaṃsaggā</hi>ti <pb ed="M" n="5.0247" /> ativiya abhiṇhasaṃsaggena. <hi rend="bold">Akāle</hi>ti ayuttappattakāle parassa piyabhaṇḍaṃ yācanāya mittā jīranti nāma, tvampi aticiraṃ nivāsena mayi mittiṃ bhindi. <hi rend="bold">Tasmā</hi>ti yasmā accābhikkhaṇasaṃsaggena asamosaraṇena ca mittā jīranti, tasmā. <hi rend="bold">Cirācira</hi>nti cirakālaṃ vītināmetvā ciraṃ na gacche na upasaṅkameyya. <hi rend="bold">Yāca</hi>nti yācitabbaṃ bhaṇḍakaṃ yuttakāle yāceyya. <hi rend="bold">Na jīyare</hi>ti evaṃ mittā na jīranti. <hi rend="bold">Purā te homa appiyā</hi>ti yāva tava appiyā na homa, tāva āmantetvāva taṃ gacchāmāti.</p>

<p rend="bodytext">Rājā āha –</p>

<p rend="hangnum" n="18:137"><hi rend="paranum">18:137</hi><hi rend="dot">.</hi></p>

<p rend="gatha1"> ‘‘Evaṃ ce yācamānānaṃ, añjaliṃ nāvabujjhasi;</p>

<p rend="gatha2">Paricārakānaṃ sataṃ, vacanaṃ na karosi no;</p>

<p rend="gathalast">Evaṃ taṃ abhiyācāma, puna kayirāsi pariyāya’’nti.</p>

<p rend="bodytext">Tattha <hi rend="bold">nāvabujjhasī</hi>ti sace, bhante, evaṃ yācantena mayā kataṃ añjaliṃ na jānāsi, na paṭiggaṇhasīti attho. <hi rend="bold">Pariyāya</hi>nti puna idhāgamanāya ekavāraṃ kareyyāsīti yācati.</p>

<p rend="bodytext">Bodhisatto āha –</p>

<p rend="hangnum" n="18:138"><hi rend="paranum">18:138</hi><hi rend="dot">.</hi></p>

<p rend="gatha1"> ‘‘Evaṃ <pb ed="V" n="5.0223" /> ce no viharataṃ, antarāyo na hessati;</p>

<p rend="gatha2">Tuyhaṃ vāpi mahārāja, mayhaṃ vā raṭṭhavaddhana;</p>

<p rend="gathalast">Appeva nāma passema, ahorattānamaccaye’’ti.</p>

<p rend="bodytext">Tattha <hi rend="bold">evaṃ ce no</hi>ti sace, mahārāja, evaṃ nānā hutvā viharantānaṃ amhākaṃ antarāyo na hessati, tuyhaṃ vā mayhaṃ vā jīvitaṃ pavattissatīti dīpeti. <hi rend="bold">Passemā</hi>ti api nāma passeyyāma.</p>

<p rend="bodytext">Evaṃ <pb ed="P" n="5.0235" /> vatvā mahāsatto rañño dhammaṃ desetvā ‘‘appamatto hohi, mahārājā’’ti vatvā uyyānā nikkhamitvā ekasmiṃ sabhāgaṭṭhāne bhikkhāya caritvā bārāṇasito nikkhamma anupubbena himavantokāsameva gantvā kiñci kālaṃ vasitvā puna otaritvā ekaṃ paccantagāmaṃ nissāya araññe vasi. Tassa pana gatakālato paṭṭhāya te amaccā puna vinicchaye nisīditvā vilopaṃ karontā cintayiṃsu – ‘‘sace mahābodhiparibbājako punāgamissati, jīvitaṃ no natthi, kiṃ nu khvassa anāgamanakāraṇaṃ kareyyāmā’’ti. Atha <pb ed="M" n="5.0248" /> nesaṃ etadahosi – ‘‘ime sattā paṭibaddhaṭṭhānaṃ nāma jahituṃ na sakkonti, kiṃ nu khvassa idha paṭibaddhaṭṭhāna’’nti. Tato ‘‘rañño aggamahesī’’ti ñatvā ‘‘ṭhānaṃ kho panetaṃ vijjati, yaṃ so imaṃ nissāya āgaccheyya, paṭikacceva naṃ mārāpessāmā’’ti te rājānaṃ etadavocuṃ – ‘‘deva, imasmiṃ divase nagare ekā kathā sūyatī’’ti. ‘‘Kiṃ kathā nāmā’’ti? ‘‘Mahābodhiparibbājako ca kira devī ca aññamaññaṃ sāsanapaṭisāsanaṃ pesentī’’ti. ‘‘Kinti katvā’’ti? Tena kira deviyā pesitaṃ ‘‘sakkā nu kho attano balena rājānaṃ mārāpetvā mama setacchattaṃ dātu’’nti. Tāyapissa pesitaṃ ‘‘rañño māraṇaṃ nāma mama bhāro, mahābodhiparibbājako khippaṃ āgacchatū’’ti rājā tesaṃ punappunaṃ kathentānaṃ saddahitvā ‘‘idāni kiṃ kattabba’’nti pucchitvā ‘‘deviṃ māretuṃ vaṭṭatī’’ti vutte anupaparikkhitvāva ‘‘tena hi naṃ tumheva māretvā khaṇḍākhaṇḍikaṃ chinditvā vaccakūpe khipathā’’ti āha. Te tathā kariṃsu. Tassā māritabhāvo sakalanagare pākaṭo ahosi.</p>

<p rend="bodytext">Athassā cattāro puttā ‘‘iminā no niraparādhā mātā māritā’’ti rañño paccatthikā ahesuṃ. Rājā mahābhayappatto ahosi. Mahāsatto paramparāya taṃ pavattiṃ sutvā cintesi – ‘‘ṭhapetvā maṃ añño te kumāre saññāpetvā pitaraṃ khamāpetuṃ samattho nāma natthi, rañño ca jīvitaṃ dassāmi, kumāre ca pāpato mocessāmī’’ti. So punadivase paccantagāmaṃ pavisitvā <pb ed="V" n="5.0224" /> manussehi dinnaṃ makkaṭamaṃsaṃ khāditvā tassa <pb ed="P" n="5.0236" /> cammaṃ yācitvā gahetvā assamapade sukkhāpetvā niggandhaṃ katvā nivāsesipi pārupesipi aṃsepi ṭhapesi. Kiṃkāraṇā? ‘‘Bahūpakāro me’’ti vacanatthāya. So taṃ cammaṃ ādāya anupubbena bārāṇasiṃ gantvā kumāre upasaṅkamitvā ‘‘pitughātakakammaṃ nāma dāruṇaṃ, taṃ vo na kātabbaṃ, ajarāmaro satto nāma natthi, ahaṃ tumhe aññamaññaṃ samagge karissāmicceva āgato, tumhe mayā pahite sāsane āgaccheyyāthā’’ti kumāre ovaditvā antonagare uyyānaṃ pavisitvā makkaṭacammaṃ attharitvā silāpaṭṭe nisīdi.</p>

<p rend="bodytext">Atha naṃ uyyānapālako disvā vegena gantvā rañño ārocesi. Rājā sutvāva sañjātasomanasso hutvā te amacce ādāya <pb ed="M" n="5.0249" /> tattha gantvā mahāsattaṃ vanditvā ekamantaṃ nisīditvā paṭisanthāraṃ kātuṃ ārabhi. Mahāsatto tena saddhiṃ asammoditvā makkaṭacammameva parimajji. Atha naṃ evamāha – ‘‘bhante, tumhe maṃ akathetvā makkaṭacammameva parimajjatha, kiṃ vo idaṃ mayā bahūpakāratara’’nti? ‘‘Āma mahārāja, bahūpakāro me esa vānaro, ahamassa piṭṭhe nisīditvā vicariṃ, ayaṃ me pānīyaghaṭaṃ āhari, vasanaṭṭhānaṃ sammajji, ābhisamācārikavattapaṭivattaṃ mama akāsi, ahaṃ pana attano dubbalacittatāya assa maṃsaṃ khāditvā cammaṃ sukkhāpetvā attharitvā nisīdāmi ceva nipajjāmi ca, evaṃ bahūpakāro esa mayha’’nti. Iti so tesaṃ vāde bhindanatthāya vānaracamme vānaravohāraṃ āropetvā taṃ taṃ pariyāyaṃ sandhāya imaṃ kathaṃ kathesi. So hi tassa nivutthapubbattā ‘‘piṭṭhe nisīditvā vicari’’nti āha; taṃ aṃse katvā pānīyaghaṭassa āhaṭapubbattā ‘‘pānīyaghaṭaṃ āharī’’ti āha; tena cammena bhūmiyaṃ sammaṭṭhapubbattā ‘‘vasanaṭṭhānaṃ sammajjī’’ti āha; nipannakāle tena cammena piṭṭhiyā, akkantakāle pādānaṃ phuṭṭhapubbattā ‘‘vattapaṭivattaṃ me akāsī’’ti āha. Chātakāle pana tassa maṃsaṃ labhitvā khāditattā ‘‘ahaṃ pana <pb ed="P" n="5.0237" /> attano dubbalacittatāya tassa maṃsaṃ khādi’’nti āha.</p>

<p rend="bodytext">Taṃ sutvā te amaccā ‘‘pāṇātipāto tena kato’’ti saññāya ‘‘passatha, bho, pabbajitassa kammaṃ, makkaṭaṃ kira māretvā maṃsaṃ khāditvā cammaṃ gahetvā vicaratī’’ti pāṇiṃ paharitvā parihāsamakaṃsu. Mahāsatto te tathā karonte disvā ‘‘ime attano vādabhedanatthāya mama cammaṃ ādāya āgatabhāvaṃ na jānanti, jānāpessāmi ne’’ti ahetukavādiṃ tāva āmantetvā pucchi – ‘‘āvuso, tvaṃ kasmā maṃ parihasasī’’ti? ‘‘Mittadubbhikammassa ceva pāṇātipātassa <pb ed="V" n="5.0225" /> ca katattā’’ti. Tato mahāsatto ‘‘yo pana gatiyā ceva diṭṭhiyā ca te saddahitvā evaṃ kareyya, tena kiṃ dukkaṭa’’nti tassa vādaṃ bhindanto āha –</p>

<p rend="hangnum" n="18:139"><hi rend="paranum">18:139</hi><hi rend="dot">.</hi></p>

<p rend="gatha1"> ‘‘Udīraṇā ce saṃgatyā, bhāvāyamanuvattati;</p>

<p rend="gatha2">Akāmā akaraṇīyaṃ vā, karaṇīyaṃ vāpi kubbati;</p>

<p rend="gathalast">Akāmakaraṇīyamhi, kvidha pāpena lippati.</p>

<p rend="hangnum" n="18:140"><hi rend="paranum">18:140</hi><hi rend="dot">.</hi></p>

<p rend="gatha1"> ‘‘So <pb ed="M" n="5.0250" /> ce attho ca dhammo ca, kalyāṇo na ca pāpako;</p>

<p rend="gathalast">Bhoto ce vacanaṃ saccaṃ, suhato vānaro mayā.</p>

<p rend="hangnum" n="18:141"><hi rend="paranum">18:141</hi><hi rend="dot">.</hi></p>

<p rend="gatha1"> ‘‘Attano ce hi vādassa, aparādhaṃ vijāniyā;</p>

<p rend="gathalast">Na maṃ tvaṃ garaheyyāsi, bhoto vādo hi tādiso’’ti.</p>

<p rend="bodytext">Tattha <hi rend="bold">udīraṇā</hi>ti kathā. <hi rend="bold">Saṃgatyā</hi>ti saṃgatiyā channaṃ abhijātīnaṃ taṃ taṃ abhijātiṃ upagamanena. <hi rend="bold">Bhāvāyamanuvattatī</hi>ti bhāvena anuvattati, karaṇatthe sampadānaṃ. <hi rend="bold">Akāmā</hi>ti akāmena anicchāya. <hi rend="bold">Akaraṇīyaṃ vā karaṇīyaṃ vāpī</hi>ti akattabbaṃ pāpaṃ vā kattabbaṃ kusalaṃ vā. <hi rend="bold">Kubbatī</hi>ti karoti. <hi rend="bold">Kvidhā</hi>ti ko idha. Idaṃ vuttaṃ hoti – tvaṃ ahetukavādī ‘‘natthi hetu natthi paccayo sattānaṃ saṃkilesāyā’’tiādidiṭṭhiko, ayaṃ loko saṃgatiyā ceva sabhāvena ca anuvattati pariṇamati, tattha tattha sukhadukkhaṃ paṭisaṃvedeti. Akāmakova pāpaṃ vā puññaṃ vā karotīti vadasi, ayaṃ tava udīraṇā sace tathā, evaṃ sante akāmakaraṇīyasmiṃ attano dhammatāya pavattamāne pāpe ko idha satto pāpena lippati, sace hi attanā akatena pāpena lippati, na koci na lippeyyāti.</p>

<p rend="bodytext"><hi rend="bold">So ce</hi>ti so ahetukavādasaṅkhāto tava bhāsitattho ca atthajotako dhammo ca kalyāṇo na ca pāpako. ‘‘Ahetū appaccayā sattā saṃkilissanti, sukhadukkhaṃ paṭisaṃvediyantī’’ti idaṃ bhoto vacanaṃ <pb ed="P" n="5.0238" /> saccaṃ ce, suhato vānaro mayā, ko ettha mama dosoti attho. <hi rend="bold">Vijāniyā</hi>ti, samma, sace hi tvaṃ attano vādassa aparādhaṃ jāneyyāsi, na maṃ garaheyyāsi. Kiṃkāraṇā? <hi rend="bold">Bhoto vādo hi tādiso,</hi> tasmā ayaṃ mama vādaṃ karotīti maṃ pasaṃseyyāsi, attano pana vādaṃ ajānanto maṃ garahasīti.</p>

<p rend="bodytext">Evaṃ <pb ed="V" n="5.0226" /> mahāsatto taṃ niggaṇhitvā appaṭibhāṇaṃ akāsi. Sopi rājaparisati maṅkubhūto pattakkhandho nisīdi. Mahāsattopi tassa vādaṃ bhinditvā issarakatavādiṃ āmantetvā ‘‘tvaṃ, āvuso, maṃ kasmā parihasasi, yadi issaranimmitavādaṃ sārato paccesī’’ti vatvā āha –</p>

<p rend="hangnum" n="18:142"><hi rend="paranum">18:142</hi><hi rend="dot">.</hi></p>

<p rend="gatha1"> ‘‘Issaro sabbalokassa, sace kappeti jīvitaṃ;</p>

<p rend="gatha2">Iddhiṃ byasanabhāvañca, kammaṃ kalyāṇapāpakaṃ;</p>

<p rend="gathalast">Niddesakārī puriso, issaro tena lippati.</p>

<p rend="hangnum" n="18:143"><hi rend="paranum">18:143</hi><hi rend="dot">.</hi></p>

<p rend="gatha1"> ‘‘So <pb ed="M" n="5.0251" /> ce attho ca dhammo ca, kalyāṇo na ca pāpako;</p>

<p rend="gathalast">Bhoto ce vacanaṃ saccaṃ, suhato vānaro mayā.</p>

<p rend="hangnum" n="18:144"><hi rend="paranum">18:144</hi><hi rend="dot">.</hi></p>

<p rend="gatha1"> ‘‘Attano ce hi vādassa, aparādhaṃ vijāniyā;</p>

<p rend="gathalast">Na maṃ tvaṃ garaheyyāsi, bhoto vādo hi tādiso’’ti.</p>

<p rend="bodytext">Tattha <hi rend="bold">kappeti jīvita</hi>nti sace brahmā vā añño vā koci issaro ‘‘tvaṃ kasiyā jīva, tvaṃ gorakkhenā’’ti evaṃ sabbalokassa jīvitaṃ saṃvidahati vicāreti. <hi rend="bold">Iddhiṃ byasanabhāvañcā</hi>ti issariyādibhedā iddhiyo ca ñātivināsādikaṃ byasanabhāvañca sesañca kalyāṇapāpakaṃ kammaṃ sabbaṃ yadi issarova kappeti karoti. <hi rend="bold">Niddesakārī</hi>ti yadi tassa niddesaṃ āṇattimeva seso yo koci puriso karoti, evaṃ sante yo koci puriso pāpaṃ karoti, tassa issarena katattā issarova tena pāpena lippati. Sesaṃ purimanayeneva veditabbaṃ. Yathā ca idha, evaṃ sabbattha.</p>

<p rend="bodytext">Iti so ambatova muggaraṃ gahetvā ambaṃ pātento viya issarakaraṇeneva issarakatavādaṃ bhinditvā pubbekatavādiṃ āmantetvā ‘‘tvaṃ, āvuso, maṃ kiṃ parihasasi, yadi pubbekatavādaṃ saccaṃ maññasī’’ti vatvā āha –</p>

<p rend="hangnum" n="18:145"><hi rend="paranum">18:145</hi><hi rend="dot">.</hi></p>

<p rend="gatha1"> ‘‘Sace pubbekatahetu, sukhadukkhaṃ nigacchati;</p>

<p rend="gatha2">Porāṇakaṃ kataṃ pāpaṃ, tameso muccate iṇaṃ;</p>

<p rend="gathalast">Porāṇaka iṇamokkho, kvidha pāpena lippati.</p>

<p rend="hangnum" n="18:146"><hi rend="paranum">18:146</hi><hi rend="dot">.</hi></p>

<p rend="gatha1"> ‘‘So <pb ed="V" n="5.0227" /><pb ed="P" n="5.0239" /> ce attho ca dhammo ca, kalyāṇo na ca pāpako;</p>

<p rend="gathalast">Bhoto ce vacanaṃ saccaṃ, suhato vānaro mayā.</p>

<p rend="hangnum" n="18:147"><hi rend="paranum">18:147</hi><hi rend="dot">.</hi></p>

<p rend="gatha1"> ‘‘Attano ce hi vādassa, aparādhaṃ vijāniyā;</p>

<p rend="gathalast">Na maṃ tvaṃ garaheyyāsi, bhoto vādo hi tādiso’’ti.</p>

<p rend="bodytext">Tattha <hi rend="bold">pubbekatahetū</hi>ti pubbakatahetu purimabhave katakammakāraṇeneva. <hi rend="bold">Tameso muccate iṇa</hi>nti yo vadhabandhādīhi dukkhaṃ pāpuṇāti, yadi so yaṃ tena porāṇakaṃ kataṃ pāpaṃ, taṃ idāni iṇaṃ muccati, evaṃ sante mamapi esa porāṇakaiṇato mokkho, anena hi makkaṭena pubbe <pb ed="M" n="5.0252" /> paribbājakena hutvā ahaṃ makkaṭo samāno māretvā khādito bhavissāmi, svāyaṃ idha makkaṭattaṃ patto mayā paribbājakattaṃ pattena māretvā khādito bhavissati, ko idha pāpena lippatīti.</p>

<p rend="bodytext">Iti so tassapi vādaṃ bhinditvā ucchedavādiṃ abhimukhaṃ katvā ‘‘tvaṃ, āvuso, ‘itthi dinna’ntiādīni vatvā ‘idheva sattā ucchijjanti, paralokaṃ gatā nāma natthī’ti maññamāno kasmā maṃ parihasasī’’ti santajjetvā āha –</p>

<p rend="hangnum" n="18:148"><hi rend="paranum">18:148</hi><hi rend="dot">.</hi></p>

<p rend="gatha1"> ‘‘Catunnaṃyevupādāya, rūpaṃ sambhoti pāṇinaṃ;</p>

<p rend="gatha2">Yato ca rūpaṃ sambhoti, tatthevānupagacchati;</p>

<p rend="gathalast">Idheva jīvati jīvo, pecca pecca vinassati.</p>

<p rend="hangnum" n="18:149"><hi rend="paranum">18:149</hi><hi rend="dot">.</hi></p>

<p rend="gatha1"> ‘‘Ucchijjati ayaṃ loko, ye bālā ye ca paṇḍitā;</p>

<p rend="gathalast">Ucchijjamāne lokamhi, kvidha pāpena lippati.</p>

<p rend="hangnum" n="18:150"><hi rend="paranum">18:150</hi><hi rend="dot">.</hi></p>

<p rend="gatha1"> ‘‘So ce attho ca dhammo ca, kalyāṇo na ca pāpako;</p>

<p rend="gathalast">Bhoto ce vacanaṃ saccaṃ, suhato vānaro mayā.</p>

<p rend="hangnum" n="18:151"><hi rend="paranum">18:151</hi><hi rend="dot">.</hi></p>

<p rend="gatha1"> ‘‘Attano ce hi vādassa, aparādhaṃ vijāniyā;</p>

<p rend="gathalast">Na maṃ tvaṃ garaheyyāsi, bhoto vādo hi tādiso’’ti.</p>

<p rend="bodytext">Tattha <pb ed="V" n="5.0228" /><hi rend="bold">catunna</hi>nti pathavīādīnaṃ bhūtānaṃ. <hi rend="bold">Rūpa</hi>nti rūpakkhandho. <hi rend="bold">Tatthevā</hi>ti yato taṃ rūpaṃ sambhoti, nirujjhanakālepi tattheva anupagacchati. Iminā tassa ‘‘cātumahābhūtiko ayaṃ puriso yadā kālaṃ karoti, tadā pathavī pathavīkāyaṃ anupeti anupagacchati, āpo… tejo… vāyo vāyokāyaṃ anupeti anupagacchati, ākāsaṃ indriyāni saṅkamanti, āsandhipañcamā purisā mataṃ ādāya gacchanti, yāva āḷāhanā padāni paññāyanti, kāpotakāni aṭṭhīni bhavanti, bhasmantā āhutiyo <pb ed="P" n="5.0240" />, dattupaññattaṃ yadidaṃ dānaṃ, tesaṃ tucchā musā vilāpo, ye keci atthikavādaṃ vadanti, bāle ca paṇḍite ca kāyassa bhedā ucchijjanti vinassanti, na honti paraṃ maraṇā’’ti imaṃ diṭṭhiṃ patiṭṭhāpesi. <hi rend="bold">Idhevā</hi>ti imasmiṃyeva loke jīvo jīvati. <hi rend="bold">Pecca pecca vinassatī</hi>ti paraloke nibbatto satto gativasena idha anāgantvā tattheva paraloke vinassati <pb ed="M" n="5.0253" /> ucchijjati. Evaṃ ucchijjamāne lokasmiṃ ko idha pāpena lippatīti.</p>

<p rend="bodytext">Iti so tassapi vādaṃ bhinditvā khattavijjavādiṃ āmantetvā ‘‘tvaṃ, āvuso, ‘mātāpitaropi māretvā attano attho kātabbo’ti imaṃ laddhiṃ ukkhipitvā vicaranto kasmā maṃ parihasasī’’ti vatvā āha –</p>

<p rend="hangnum" n="18:152"><hi rend="paranum">18:152</hi><hi rend="dot">.</hi></p>

<p rend="gatha1"> ‘‘Āhu khattavidā loke, bālā paṇḍitamānino;</p>

<p rend="gatha2">Mātaraṃ pitaraṃ haññe, atho jeṭṭhampi bhātaraṃ;</p>

<p rend="gathalast">Haneyya puttadāre ca, attho ce tādiso siyā’’ti.</p>

<p rend="bodytext">Tattha <hi rend="bold">khattavidā</hi>ti khattavijjā, ayameva vā pāṭho. Khattavijjācariyānaṃ etaṃ nāmaṃ. <hi rend="bold">Bālā paṇḍitamānino</hi>ti bālā samānāpi ‘‘paṇḍitā mayaṃ attano paṇḍitabhāvaṃ pakāsemā’’ti maññamānā paṇḍitamānino hutvā evamāhu. <hi rend="bold">Attho ce</hi>ti sace attano yathārūpo koci attho siyā, na kiñci parivajjeyya, sabbaṃ haneyyevāti vadanti, tvampi nesaṃ aññataroti.</p>

<p rend="bodytext">Evaṃ tassa laddhiṃ patiṭṭhapetvā attano laddhiṃ pakāsento āha –</p>

<p rend="hangnum" n="18:153"><hi rend="paranum">18:153</hi><hi rend="dot">.</hi></p>

<p rend="gatha1"> ‘‘Yassa rukkhassa chāyāya, nisīdeyya sayeyya vā;</p>

<p rend="gathalast">Na tassa sākhaṃ bhañjeyya, mittadubbho hi pāpako.</p>

<p rend="hangnum" n="18:154"><hi rend="paranum">18:154</hi><hi rend="dot">.</hi></p>

<p rend="gatha1"> ‘‘Atha <pb ed="V" n="5.0229" /> atthe samuppanne, samūlamapi abbahe;</p>

<p rend="gathalast">Attho me sambalenāpi, suhato vānaro mayā.</p>

<p rend="hangnum" n="18:155"><hi rend="paranum">18:155</hi><hi rend="dot">.</hi></p>

<p rend="gatha1"> ‘‘So ce attho ca dhammo ca, kalyāṇo na ca pāpako;</p>

<p rend="gathalast">Bhoto ce vacanaṃ saccaṃ, suhato vānaro mayā.</p>

<p rend="hangnum" n="18:156"><hi rend="paranum">18:156</hi><hi rend="dot">.</hi></p>

<p rend="gatha1"> ‘‘Attano ce hi vādassa, aparādhaṃ vijāniyā;</p>

<p rend="gathalast">Na maṃ tvaṃ garaheyyāsi, bhoto vādo hi tādiso’’ti.</p>

<p rend="bodytext">Tattha ambho khattavida amhākaṃ pana ācariyā evaṃ vaṇṇayanti. Attanā paribhuttacchāyassa rukkhassapi sākhaṃ vā paṇṇaṃ vā na bhañjeyya. Kiṃkāraṇā <pb ed="P" n="5.0241" />? Mittadubbho hi pāpako. Tvaṃ pana evaṃ vadesi – ‘‘atha atthe samuppanne samūlamapi <pb ed="M" n="5.0254" /> abbahe’’ti, mama ca pātheyyena attho ahosi, tasmā sacepesa mayā hato, tathāpi attho me sambalenāpi, suhato vānaro mayā.</p>

<p rend="bodytext">Evaṃ so tassapi vādaṃ bhinditvā pañcasu tesu apaṭibhānesu nisinnesu rājānaṃ āmantetvā, ‘‘mahārāja, tvaṃ ime pañca raṭṭhavilopake mahācore gahetvā vicarasi, aho bālo, evarūpānañhi saṃsaggena puriso diṭṭhadhammikampi samparāyikampi mahādukkhaṃ pāpuṇeyyā’’ti vatvā rañño dhammaṃ desento āha –</p>

<p rend="hangnum" n="18:157"><hi rend="paranum">18:157</hi><hi rend="dot">.</hi></p>

<p rend="gatha1"> ‘‘Ahetuvādo puriso, yo ca issarakuttiko;</p>

<p rend="gathalast">Pubbekatī ca ucchedī, yo ca khattavido naro.</p>

<p rend="hangnum" n="18:158"><hi rend="paranum">18:158</hi><hi rend="dot">.</hi></p>

<p rend="gatha1"> ‘‘Ete asappurisā loke, bālā paṇḍitamānino;</p>

<p rend="gatha2">Kareyya tādiso pāpaṃ, atho aññampi kāraye;</p>

<p rend="gathalast">Asappurisasaṃsaggo, dukkhanto kaṭukudrayo’’ti.</p>

<p rend="bodytext">Tattha <hi rend="bold">tādiso</hi>ti, mahārāja, yādisā ete pañca diṭṭhigatikā, tādiso puriso sayampi pāpaṃ kareyya. Yvāssa vacanaṃ suṇāti, taṃ aññampi kāraye. <hi rend="bold">Dukkhanto</hi>ti evarūpehi asappurisehi saddhiṃ saṃsaggo idhalokepi paralokepi dukkhanto kaṭukudrayova hoti. Imassa panatthassa <pb ed="V" n="5.0230" /> pakāsanatthaṃ ‘‘yāni kānici, bhikkhave, bhayāni uppajjanti, sabbāni tāni bālato’’ti suttaṃ (a. ni. 3.1) āharitabbaṃ. <hi rend="bold">Godhajātaka-</hi> (jā. 1.1.138) <hi rend="bold">sañjīvajātaka-</hi> (jā. 1.1.150) <hi rend="bold">akittijātakā</hi>dīhi (jā. 1.13.83 ādayo) cāyamattho dīpetabbo.</p>

<p rend="bodytext">Idānī opammadassanavasena dhammadesanaṃ vaḍḍhento āha –</p>

<p rend="hangnum" n="18:159"><hi rend="paranum">18:159</hi><hi rend="dot">.</hi></p>

<p rend="gatha1"> ‘‘Urabbharūpena vakassu pubbe, asaṃkito ajayūthaṃ upeti;</p>

<p rend="gathalast">Hantvā uraṇiṃ ajikaṃ ajañca, utrāsayitvā yenakāmaṃ paleti.</p>

<p rend="hangnum" n="18:160"><hi rend="paranum">18:160</hi><hi rend="dot">.</hi></p>

<p rend="gatha1"> ‘‘Tathāvidheke <pb ed="M" n="5.0255" /> samaṇabrāhmaṇāse, chadanaṃ katvā vañcayanti manusse;</p>

<p rend="gatha2">Anāsakā thaṇḍilaseyyakā ca, rajojallaṃ ukkuṭikappadhānaṃ;</p>

<p rend="gathalast">Pariyāyabhattañca <pb ed="P" n="5.0242" /> apānakattā, pāpācārā arahanto vadānā.</p>

<p rend="hangnum" n="18:161"><hi rend="paranum">18:161</hi><hi rend="dot">.</hi></p>

<p rend="gatha1"> ‘‘Ete asappurisā loke, bālā paṇḍitamānino;</p>

<p rend="gatha2">Kareyya tādiso pāpaṃ, atho aññampi kāraye;</p>

<p rend="gathalast">Asappurisasaṃsaggo, dukkhanto kaṭukudrayo.</p>

<p rend="hangnum" n="18:162"><hi rend="paranum">18:162</hi><hi rend="dot">.</hi></p>

<p rend="gatha1"> ‘‘Yamāhu natthi vīriyanti, ahetuñca pavadanti ye;</p>

<p rend="gathalast">Parakāraṃ attakārañca, ye tucchaṃ samavaṇṇayuṃ.</p>

<p rend="hangnum" n="18:163"><hi rend="paranum">18:163</hi><hi rend="dot">.</hi></p>

<p rend="gatha1"> ‘‘Ete asappurisā loke, bālā paṇḍitamānino;</p>

<p rend="gatha2">Kareyya tādiso pāpaṃ, atho aññampi kāraye;</p>

<p rend="gathalast">Asappurisasaṃsaggo, dukkhanto kaṭukudrayo.</p>

<p rend="hangnum" n="18:164"><hi rend="paranum">18:164</hi><hi rend="dot">.</hi></p>

<p rend="gatha1"> ‘‘Sace hi vīriyaṃ nāssa, kammaṃ kalyāṇapāpakaṃ;</p>

<p rend="gathalast">Na bhare vaḍḍhakiṃ rājā, napi yantāni kāraye.</p>

<p rend="hangnum" n="18:165"><hi rend="paranum">18:165</hi><hi rend="dot">.</hi></p>

<p rend="gatha1"> ‘‘Yasmā ca vīriyaṃ atthi, kammaṃ kalyāṇapāpakaṃ;</p>

<p rend="gathalast">Tasmā yantāni kāreti, rājā bharati vaḍḍhakiṃ.</p>

<p rend="hangnum" n="18:166"><hi rend="paranum">18:166</hi><hi rend="dot">.</hi></p>

<p rend="gatha1"> ‘‘Yadi <pb ed="V" n="5.0231" /> vassasataṃ devo, na vasse na himaṃ pate;</p>

<p rend="gathalast">Ucchijjeyya ayaṃ loko, vinasseyya ayaṃ pajā.</p>

<p rend="hangnum" n="18:167"><hi rend="paranum">18:167</hi><hi rend="dot">.</hi></p>

<p rend="gatha1"> ‘‘Yasmā ca vassatī devo, himañcānuphusāyati;</p>

<p rend="gathalast">Tasmā sassāni paccanti, raṭṭhañca pālite ciraṃ.</p>

<p rend="hangnum" n="18:168"><hi rend="paranum">18:168</hi><hi rend="dot">.</hi></p>

<p rend="gatha1"> ‘‘Gavaṃ ce taramānānaṃ, jimhaṃ gacchati puṅgavo;</p>

<p rend="gathalast">Sabbā tā jimhaṃ gacchanti, nette jimhaṃ gate sati.</p>

<p rend="hangnum" n="18:169"><hi rend="paranum">18:169</hi><hi rend="dot">.</hi></p>

<p rend="gatha1"> ‘‘Evameva <pb ed="M" n="5.0256" /> manussesu, yo hoti seṭṭhasammato;</p>

<p rend="gatha2">So ce adhammaṃ carati, pageva itarā pajā;</p>

<p rend="gathalast">Sabbaṃ raṭṭhaṃ dukhaṃ seti, rājā ce hoti adhammiko.</p>

<p rend="hangnum" n="18:170"><hi rend="paranum">18:170</hi><hi rend="dot">.</hi></p>

<p rend="gatha1"> ‘‘Gavaṃ ce taramānānaṃ, ujuṃ gacchati puṅgavo;</p>

<p rend="gathalast">Sabbā gāvī ujuṃ yanti, nette ujuṃ gate sati.</p>

<p rend="hangnum" n="18:171"><hi rend="paranum">18:171</hi><hi rend="dot">.</hi></p>

<p rend="gatha1"> ‘‘Evameva manussesu, yo hoti seṭṭhasammato;</p>

<p rend="gatha2">So sace dhammaṃ carati, pageva itarā pajā;</p>

<p rend="gathalast">Sabbaṃ raṭṭhaṃ sukhaṃ seti, rājā ce hoti dhammiko.</p>

<p rend="hangnum" n="18:172"><hi rend="paranum">18:172</hi><hi rend="dot">.</hi></p>

<p rend="gatha1"> ‘‘Mahārukkhassa phalino, āmaṃ chindati yo phalaṃ;</p>

<p rend="gathalast">Rasañcassa na jānāti, bījañcassa vinassati.</p>

<p rend="hangnum" n="18:173"><hi rend="paranum">18:173</hi><hi rend="dot">.</hi></p>

<p rend="gatha1"> ‘‘Mahārukkhūpamaṃ raṭṭhaṃ, adhammena pasāsati;</p>

<p rend="gathalast">Rasañcassa na jānāti, raṭṭhañcassa vinassati.</p>

<p rend="hangnum" n="18:174"><hi rend="paranum">18:174</hi><hi rend="dot">.</hi></p>

<p rend="gatha1"> ‘‘Mahārukkhassa phalino, pakkaṃ chindati yo phalaṃ;</p>

<p rend="gathalast">Rasañcassa vijānāti, bījañcassa na nassati.</p>

<p rend="hangnum" n="18:175"><hi rend="paranum">18:175</hi><hi rend="dot">.</hi></p>

<p rend="gatha1"> ‘‘Mahārukkhūpamaṃ <pb ed="V" n="5.0232" /><pb ed="P" n="5.0243" /> raṭṭhaṃ, dhammena yo pasāsati;</p>

<p rend="gathalast">Rasañcassa vijānāti, raṭṭhañjassa na nassati.</p>

<p rend="hangnum" n="18:176"><hi rend="paranum">18:176</hi><hi rend="dot">.</hi></p>

<p rend="gatha1"> ‘‘Yo ca rājā janapadaṃ, adhammena pasāsati;</p>

<p rend="gathalast">Sabbosadhīhi so rājā, viruddho hoti khattiyo.</p>

<p rend="hangnum" n="18:177"><hi rend="paranum">18:177</hi><hi rend="dot">.</hi></p>

<p rend="gatha1"> ‘‘Tatheva negame hiṃsaṃ, ye yuttā kayavikkaye;</p>

<p rend="gathalast">Ojadānabalīkāre, sa kosena virujjhati.</p>

<p rend="hangnum" n="18:178"><hi rend="paranum">18:178</hi><hi rend="dot">.</hi></p>

<p rend="gatha1"> ‘‘Pahāravarakhettaññū, saṅgāme katanissame;</p>

<p rend="gathalast">Ussite hiṃsayaṃ rājā, sa balena virujjhati.</p>

<p rend="hangnum" n="18:179"><hi rend="paranum">18:179</hi><hi rend="dot">.</hi></p>

<p rend="gatha1"> ‘‘Tatheva isayo hiṃsaṃ, saññate brahmacārino;</p>

<p rend="gathalast">Adhammacārī khattiyo, so saggena virujjhati.</p>

<p rend="hangnum" n="18:180"><hi rend="paranum">18:180</hi><hi rend="dot">.</hi></p>

<p rend="gatha1"> ‘‘Yo <pb ed="M" n="5.0257" /> ca rājā adhammaṭṭho, bhariyaṃ hanti adūsikaṃ;</p>

<p rend="gathalast">Luddhaṃ pasavate ṭhānaṃ, puttehi ca virujjhati.</p>

<p rend="hangnum" n="18:181"><hi rend="paranum">18:181</hi><hi rend="dot">.</hi></p>

<p rend="gatha1"> ‘‘Dhammaṃ care jānapade, negamesu balesu ca;</p>

<p rend="gathalast">Isayo ca na hiṃseyya, puttadāre samaṃ care.</p>

<p rend="hangnum" n="18:182"><hi rend="paranum">18:182</hi><hi rend="dot">.</hi></p>

<p rend="gatha1"> ‘‘Sa tādiso bhūmipati, raṭṭhapālo akodhano;</p>

<p rend="gathalast">Sapatte sampakampeti, indova asurādhipo’’ti.</p>

<p rend="bodytext">Tattha <hi rend="bold">vakassū</hi>ti vako assu, <hi rend="bold">assū</hi>ti nipātamattaṃ. Idaṃ vuttaṃ hoti – mahārāja, pubbe eko urabbharūpo vako ahosi, tassa naṅguṭṭhamattameva dīghaṃ, taṃ pana so antarasattimhi pakkhipitvā urabbharūpena asaṃkito ajayūthaṃ upeti. Tattha uraṇikañca ajikañca ajañca hantvā yenakāmaṃ paleti. <hi rend="bold">Tathāvidheke</hi>ti tathāvidhā eke samaṇabrāhmaṇā pabbajjāliṅgena chadanaṃ katvā attānaṃ chādetvā madhuravacanādīhi hitakāmā viya hutvā lokaṃ vañcenti. <hi rend="bold">‘‘Anāsakā’’</hi>tiādi tesaṃ chadanassa dassanatthaṃ vuttaṃ. Ekacce hi ‘‘mayaṃ anāsakā na kiñci <pb ed="V" n="5.0233" /> āhāremā’’ti manusse vañcenti, apare ‘‘mayaṃ thaṇḍilaseyyakā’’ti. Aññesaṃ pana rajojallaṃ chadanaṃ, aññesaṃ ukkuṭikappadhānaṃ, te gacchantāpi uppatitvā ukkuṭikāva gacchanti. Aññesaṃ sattāhadasāhādivārabhojanasaṅkhātaṃ <pb ed="P" n="5.0244" /> pariyāyabhattachadanaṃ, apare apānakattā honti, ‘‘mayaṃ pānīyaṃ na pivāmā’’ti vadanti. <hi rend="bold">Arahanto vadānā</hi>ti pāpācārā hutvāpi ‘‘mayaṃ arahanto’’ti vadantā vicaranti. <hi rend="bold">Ete</hi>ti, mahārāja, ime vā pañca janā hontu aññe vā, yāvanto diṭṭhigatikā nāma, sabbepi ete asappurisā. <hi rend="bold">Yamāhū</hi>ti ye āhu, ye vadanti.</p>

<p rend="bodytext"><hi rend="bold">Sace hi vīriyaṃ nāssā</hi>ti, mahārāja, sace ñāṇasampayuttaṃ kāyikacetasikavīriyaṃ na bhaveyya. <hi rend="bold">Kamma</hi>nti kalyāṇapāpakaṃ kammampi yadi na bhaveyya. <hi rend="bold">Na bhare</hi>ti evaṃ sante vaḍḍhakiṃ vā aññe vā kārake rājā na poseyya, <hi rend="bold">napi yantānī</hi>ti napi tehi sattabhūmikapāsādādīni yantāni kāreyya. Kiṃkāraṇā? Vīriyassa ceva kammassa ca abhāvā. <hi rend="bold">Ucchijjeyyā</hi>ti, mahārāja, yadi ettakaṃ kālaṃ neva devo vasseyya, na himaṃ pateyya <pb ed="M" n="5.0258" />, atha kappuṭṭhānakālo viya ayaṃ loko ucchijjeyya. Ucchedavādinā kathitaniyāmena pana ucchedo nāma natthi. <hi rend="bold">Pālite</hi>ti pālayati.</p>

<p rend="bodytext"><hi rend="bold">‘‘Gavaṃ ce’’</hi>ti catasso gāthā rañño dhammadesanāyameva vuttā, tathā ‘‘mahārukkhassā’’tiādikā. Tattha <hi rend="bold">mahārukkhassā</hi>ti madhuraambarukkhassa. <hi rend="bold">Adhammenā</hi>ti agatigamanena. <hi rend="bold">Rasañcassa na jānātī</hi>ti adhammiko rājā raṭṭhassa rasaṃ ojaṃ na jānāti, āyasampattiṃ na labhati. <hi rend="bold">Vinassatī</hi>ti suññaṃ hoti, manussā gāmanigame chaḍḍetvā paccantaṃ pabbatavisamaṃ bhajanti, sabbāni āyamukhāni pacchijjanti. <hi rend="bold">Sabbosadhīhī</hi>ti sabbehi mūlatacapattapupphaphalādīhi ceva sappinavanītādīhi ca osadhehi virujjhati, tāni na sampajjanti. Adhammikarañño hi pathavī nirojā hoti, tassā nirojatāya osadhānaṃ ojā na hoti, tāni rogañca vūpasametuṃ na sakkonti. Iti so tehi viruddho nāma hoti.</p>

<p rend="bodytext"><hi rend="bold">Negame</hi>ti nigamavāsikuṭumbike. <hi rend="bold">Hiṃsa</hi>nti hiṃsanto pīḷento. <hi rend="bold">Ye yuttā</hi>ti ye kayavikkaye yuttā āyānaṃ mukhā thalajalapathavāṇijā, te ca hiṃsanto. <hi rend="bold">Ojadānabalīkāre</hi>ti tato tato bhaṇḍāharaṇasuṅkadānavasena ojadānañceva chabhāgadasabhāgādibhedaṃ baliñca karonte. <hi rend="bold">Sa kosenā</hi>ti so ete hiṃsanto adhammikarājā dhanadhaññehi parihāyanto kosena virujjhati nāma. <hi rend="bold">Pahāravarakhettaññū</hi>ti ‘‘imasmiṃ ṭhāne vijjhituṃ vaṭṭatī’’ti evaṃ pahāravarānaṃ khettaṃ jānante dhanuggahe. <hi rend="bold">Saṅgāme katanissame</hi>ti yuddhe sukatakamme mahāyodhe. <hi rend="bold">Ussite</hi>ti uggate paññāte mahāmatte <pb ed="V" n="5.0234" />. <hi rend="bold">Hi saya</hi>nti evarūpe sayaṃ vā hiṃsanto parehi vā hiṃsāpento. <hi rend="bold">Balenā</hi>ti balakāyena. Tathāvidhañhi rājānaṃ ‘‘ayaṃ bahukāre attano rajjadāyakepi hiṃsati, kimaṅgaṃ pana amhe’’ti avasesāpi yodhā vijahantiyeva. Iti so balena viruddho nāma hoti.</p>

<p rend="bodytext"><hi rend="bold">Tatheva isayo hiṃsa</hi>nti yathā ca negamādayo, tatheva esitaguṇe pabbajite akkosanapaharaṇādīhi <pb ed="P" n="5.0245" /> hiṃsanto adhammacārī rājā kāyassa bhedā apāyameva upeti, sagge nibbattituṃ na sakkotīti <pb ed="M" n="5.0259" /> saggena viruddho nāma hoti. <hi rend="bold">Bhariyaṃ hanti adūsika</hi>nti attano bāhucchāyāya vaḍḍhitaṃ puttadhītāhi saṃvaḍḍhaṃ sīlavatiṃ bhariyaṃ mittapatirūpakānaṃ corānaṃ vacanaṃ gahetvā māreti. <hi rend="bold">Luddhaṃ pasavate ṭhāna</hi>nti so attano nirayūpapattiṃ pasavati nipphādeti. <hi rend="bold">Puttehi cā</hi>ti imasmiññeva attabhāve attano puttehi saddhiṃ virujjhatīti.</p>

<p rend="bodytext">Evamassa so tesaṃ pañcannaṃ janānaṃ kathaṃ gahetvā deviyā māritabhāvañca puttānaṃ viruddhabhāvañca sandhimukhe coraṃ cūḷāyaṃ gaṇhanto viya kathesi. Mahāsatto hi tesaṃ amaccānaṃ niggaṇhanañca dhammadesanañca deviyā tehi māritabhāvassa āvikaraṇatthañca tattha anupubbena kathaṃ āharitvā okāsaṃ katvā etamatthaṃ kathesi. Rājā tassa vacanaṃ sutvā attano aparādhaṃ jāni. Atha naṃ mahāsatto ‘‘ito paṭṭhāya, mahārāja, evarūpānaṃ pāpānaṃ kathaṃ gahetvā mā puna evamakāsī’’ti vatvā ovadanto <hi rend="bold">‘‘dhammaṃ care’’</hi>tiādimāha.</p>

<p rend="bodytext">Tattha <hi rend="bold">dhammaṃ care</hi>ti, mahārāja, rājā nāma janapadaṃ adhammikena balinā apīḷento janapade dhammaṃ careyya, sāmike asāmike akaronto negamesu dhammaṃ careyya, aṭṭhāne akilamento balesu dhammaṃ careyya. Vadhabandhaakkosaparibhāse pariharanto paccaye ca nesaṃ dadanto isayo na vihiṃseyya, dhītaro yuttaṭṭhāne patiṭṭhāpento putte ca sippāni sikkhāpetvā sammā pariharanto bhariyaṃ issariyavossaggaalaṅkāradānasammānanādīhi anuggaṇhanto puttadāre samaṃ careyya. <hi rend="bold">Sa tādiso</hi>ti so tādiso rājā paveṇiṃ abhinditvā dhammena samena rajjaṃ kārento rājāṇāya rājatejena sapatte sampakampeti tāseti cāleti. <hi rend="bold">‘‘Indovā’’</hi>ti idaṃ upamatthaṃ vuttaṃ. Yathā asure jetvā abhibhavitvā ṭhitakālato paṭṭhāya asurādhipoti saṅkhyaṃ gato indo attano sapattabhūte asure kampesi, tathā kampetīti.</p>

<p rend="bodytext">Evaṃ mahāsatto rañño dhammaṃ desetvā cattāropi kumāre pakkosāpetvā ovaditvā rañño katakammaṃ pakāsetvā rājānaṃ khamāpetvā ‘‘mahārāja, ito paṭṭhāya atuletvā paribhedakānaṃ kathaṃ gahetvā <pb ed="V" n="5.0235" /> mā evarūpaṃ sāhasikakammaṃ akāsi, tumhepi kumārā mā rañño <pb ed="M" n="5.0260" /> dubbhitthā’’ti sabbesaṃ ovādaṃ adāsi. Atha naṃ rājā āha – ‘‘ahaṃ, bhante, tumhesu ca deviyā ca aparajjhanto ime nissāya etesaṃ kathaṃ gahetvā etaṃ pāpakammaṃ kariṃ, ime pañcapi māremī’’ti <pb ed="P" n="5.0246" />. Na labbhā, mahārāja, evaṃ kātunti. Tena hi tesaṃ hatthapāde chedāpemīti. Idampi na labbhā kātunti. Rājā ‘‘sādhu, bhante’’ti sampaṭicchitvā te sabbasaṃharaṇe katvā pañcacūḷākaraṇagaddūlabandhanagomayāsiñcanehi avamānetvā raṭṭhā pabbājesi. Bodhisatto tattha katipāhaṃ vasitvā ‘‘appamatto hohī’’ti rājānaṃ ovaditvā himavantaṃyeva gantvā jhānābhiññā nibbattetvā yāvajīvaṃ brahmavihāre bhāvetvā brahmalokūpago ahosi.</p>

<p rend="bodytext">Satthā imaṃ desanaṃ āharitvā ‘‘na, bhikkhave, idāneva, pubbepi tathāgato paññavāyeva parappavādappamaddanoyevā’’ti vatvā jātakaṃ samodhānesi ‘‘tadā pañca diṭṭhigatikā pūraṇakassapamakkhaligosālapakudhakaccānaajitakesakambalanigaṇṭhanāṭaputtā ahesuṃ, piṅgalasunakho ānando, mahābodhiparibbājako pana ahameva ahosi’’nti.</p>

<p rend="centre">Mahābodhijātakavaṇṇanā tatiyā.</p>

<p rend="bodytext">Jātakuddānaṃ –</p>

<p rend="gatha1">Saniḷīnikamavhayano paṭhamo, dutiyo pana saummadantivaro;</p>

<p rend="gathalast">Tatiyo pana bodhisirīvhayano, kathitā pana tīṇi jinena subhāti.</p>

<p rend="centre">Paṇṇāsanipātavaṇṇanā niṭṭhitā.</p>

<p rend="chapter">19. Saṭṭhinipāto</p>

<p rend="title">(529) 1. Soṇakajātakavaṇṇanā</p>

<p rend="bodytext"><hi rend="bold">Kassa</hi><pb ed="V" n="5.0236" /><pb ed="P" n="5.0247" /><pb ed="M" n="5.0261" /><hi rend="bold">sutvā sataṃ dammī</hi>ti idaṃ satthā jetavane viharanto nekkhammapāramiṃ ārabbha kathesi. Tadā hi bhagavā dhammasabhāyaṃ nekkhammapāramiṃ vaṇṇayantānaṃ bhikkhūnaṃ majjhe nisīditvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā atītaṃ āhari.</p>

<p rend="bodytext">Atīte rājagahe magadharājā nāma rajjaṃ kāresi. Bodhisatto tassa aggamahesiyā kucchismiṃ nibbatti, nāmaggahaṇadivase cassa ‘‘arindamakumāro’’ti nāmaṃ kariṃsu. Tassa jātadivaseyeva purohitassapi putto jāyi, ‘‘soṇakakumāro’’tissa nāmaṃ kariṃsu. Te ubhopi ekatova vaḍḍhitvā vayappattā uttamarūpadharā rūpena nibbisesā hutvā takkasilaṃ gantvā uggahitasippā tato nikkhamitvā ‘‘sabbasamayasippañca desacārittañca jānissāmā’’ti anupubbena cārikaṃ carantā bārāṇasiṃ patvā rājuyyāne vasitvā punadivase nagaraṃ pavisiṃsu. Taṃ divasañca ekacce manussā ‘‘brāhmaṇavācanakaṃ karissāmā’’ti pāyāsaṃ paṭiyādetvā āsanāni paññāpetvā āgacchante te kumāre disvā gharaṃ pavesetvā paññattāsane nisīdāpesuṃ. Tattha bodhisattassa paññattāsane suddhavatthaṃ atthataṃ ahosi, soṇakassa rattakambalaṃ. So taṃ nimittaṃ disvāva ‘‘ajja me piyasahāyo arindamakumāro <pb ed="P" n="5.0248" /> bārāṇasirājā bhavissati, mayhaṃ pana senāpatiṭṭhānaṃ dassatī’’ti aññāsi. Te ubhopi katabhattakiccā uyyānameva agamaṃsu.</p>

<p rend="bodytext">Tadā bārāṇasirañño kālakatassa sattamo divaso hoti, aputtakaṃ rājakulaṃ. Amaccādayo pātova sasīsaṃ nhātā sannipatitvā ‘‘rajjārahassa santikaṃ gamissatī’’ti phussarathaṃ yojetvā vissajjesuṃ. So nagarā nikkhamitvā anupubbena rājuyyānaṃ gantvā uyyānadvāre nivattitvā ārohaṇasajjo hutvā aṭṭhāsi. Bodhisatto maṅgalasilāpaṭṭesasīsaṃ pārupitvā <pb ed="V" n="5.0237" /> nipajji, soṇakakumāro tassa santike nisīdi. So tūriyasaddaṃ sutvā ‘‘arindamassa phussaratho āgacchati, ajjesa rājā <pb ed="M" n="5.0262" /> hutvā mama senāpatiṭṭhānaṃ dassati, na kho pana mayhaṃ issariyenattho, etasmiṃ gate nikkhamitvā pabbajissāmī’’ti cintetvā ekamante paṭicchanne aṭṭhāsi. Purohito uyyānaṃ pavisitvā mahāsattaṃ nipannakaṃ disvā tūriyāni paggaṇhāpesi. Mahāsatto pabujjhitvā parivattitvā thokaṃ nipajjitvā uṭṭhāya silāpaṭṭe pallaṅkena nisīdi. Atha naṃ purohito añjaliṃ paggaṇhitvā āha – ‘‘rajjaṃ te, deva, pāpuṇātī’’ti. ‘‘Kiṃ aputtakaṃ rājakula’’nti? ‘‘Evaṃ, devā’’ti. ‘‘Tena hi sādhū’’ti. Atha naṃ te tattheva abhisiñcitvā rathaṃ āropetvā mahantena parivārena nagaraṃ pavesesuṃ. So nagaraṃ padakkhiṇaṃ katvā pāsādaṃ abhirūhi. So yasamahantatāya soṇakakumāraṃ na sari.</p>

<p rend="bodytext">Sopi tasmiṃ nagaraṃ paviṭṭhe pacchā āgantvā silāpaṭṭe nisīdi. Athassa purato bandhanā pavuttaṃ sālarukkhato paṇḍupalāsaṃ pati. So taṃ disvāva ‘‘yathevetaṃ, tathā mamapi sarīraṃ jaraṃ patvā patissatī’’ti aniccādivasena vipassanaṃ paṭṭhapetvā paccekabodhiṃ pāpuṇi. Taṃkhaṇaññevassa gihiliṅgaṃ antaradhāyi, pabbajitaliṅgaṃ pāturahosi. So ‘‘natthi dāni punabbhavo’’ti udānaṃ udānento nandamūlakapabbhāraṃ agamāsi. Mahāsattopi cattālīsamattānaṃ saṃvaccharānaṃ accayena saritvā ‘‘kahaṃ nu kho me sahāyo soṇako’’ti soṇakaṃ punappunaṃ sarantopi ‘‘mayā suto <pb ed="P" n="5.0249" /> vā diṭṭho vā’’ti vattāraṃ alabhitvā alaṅkatamahātale rājapallaṅke nisinno gandhabbanāṭakanaccagītādīhi parivuto sampattimanubhavanto ‘‘yo me kassaci santike sutvā ‘asukaṭṭhāne nāma soṇako vasatī’ti ācikkhissati, tassa sataṃ dassāmi, yo me sāmaṃ disvā ārocessati, tassa sahassa’’nti ekaṃ udānaṃ abhisaṅkharitvā gītavasena udānento paṭhamaṃ gāthamāha –</p>

<p rend="gatha1">‘‘Kassa sutvā sataṃ dammi, sahassaṃ diṭṭha soṇakaṃ;</p>

<p rend="gathalast">Ko me soṇakamakkhāti, sahāyaṃ paṃsukīḷita’’nti.</p>

<p rend="bodytext">Athassa mukhato luñcantī viya gahetvā ekā nāṭakītthī taṃ gāyi. Athaññā athaññāti ‘‘amhākaṃ rañño piyagīta’’nti sabbā orodhā gāyiṃsu. Anukkamena nagaravāsinopi jānapadāpi tameva gītaṃ gāyiṃsu. Rājāpi <pb ed="M" n="5.0263" /> punappunaṃ tameva gītaṃ gāyati. Paṇṇāsamattānaṃ saṃvaccharānaṃ accayena panassa bahū puttadhītaro ahesuṃ, jeṭṭhaputto dīghāvukumāro nāma ahosi. Tadā <pb ed="V" n="5.0238" /> soṇakapaccekabuddho ‘‘arindamarājā maṃ daṭṭhukāmo, ahaṃ tattha gantvā kāmesu ādīnavaṃ nekkhamme cānisaṃsaṃ kathetvā pabbajjanākāraṃ karomī’’ti cintetvā iddhiyā ākāsenāgantvā uyyāne nisīdi. Tadā eko sattavassiko pañcacūḷakakumārako mātarā pahito gantvā uyyānavane dārūni uddharanto punappunaṃ tameva gītaṃ gāyi. Atha naṃ so pakkositvā ‘‘kumāraka, tvaṃ aññaṃ agāyitvā ekameva gītaṃ gāyasi, kiṃ aññaṃ na jānāsī’’ti pucchi. ‘‘Jānāmi, bhante, amhākaṃ pana rañño idameva piyaṃ, tena naṃ punnappunaṃ gāyāmī’’ti. ‘‘Etassa pana te gītassa paṭigītaṃ gāyanto koci diṭṭhapubbo’’ti. ‘‘Na diṭṭhapubbo, bhante’’ti. ‘‘Ahaṃ taṃ sikkhāpessāmi, sakkhissasi rañño santikaṃ gantvā paṭigītaṃ gāyitu’’nti. ‘‘Āma, bhante’’ti. Athassa so paṭigītaṃ ācikkhanto <hi rend="bold">‘‘mayhaṃ sutvā’’</hi>tiādimāha. Uggaṇhāpetvā ca pana <pb ed="P" n="5.0250" /> taṃ uyyojesi – ‘‘gaccha, kumāraka, imaṃ paṭigītaṃ raññā saddhiṃ gāyāhi, rājā te mahantaṃ issariyaṃ dassati, kiṃ te dārūhi, vegena yāhī’’ti.</p>

<p rend="bodytext">So ‘‘sādhū’’ti taṃ paṭigītaṃ uggaṇhitvā vanditvā, ‘‘bhante, yāvāhaṃ rājānaṃ ānemi, tāva idheva hothā’’ti vatvā vegena mātu santikaṃ gantvā, ‘‘amma, khippaṃ maṃ nhāpetvā alaṅkarotha, ajja taṃ daliddabhāvato mocessāmī’’ti vatvā nhātamaṇḍito rājadvāraṃ gantvā ‘‘ayya dovārika, ‘eko dārako tumhehi saddhiṃ paṭigītaṃ gāyissāmīti āgantvā dvāre ṭhito’ti rañño arocehī’’ti āha. So vegena gantvā rañño ārocesi. Rājā ‘‘āgacchatū’’ti pakkosāpetvā, ‘‘tāta, tvaṃ mayā saddhiṃ paṭigītaṃ gāyissasī’’ti āha. ‘‘Āma, devā’’ti. ‘‘Tena hi gāyassū’’ti. ‘‘Deva, imasmiṃ ṭhāne na gāyāmi, nagare pana bheriṃ carāpetvā mahājanaṃ sannipātāpetha, mahājanamajjhe gāyissāmī’’ti. Rājā tathā kāretvā alaṅkatamaṇḍape pallaṅkamajjhe nisīditvā tassānurūpaṃ āsanaṃ dāpetvā ‘‘idāni tava gītaṃ gāyassū’’ti āha. ‘‘Deva, tumhe tāva gāyatha, athāhaṃ paṭigītaṃ gāyissāmī’’ti. Tato rājā paṭhamaṃ gāyanto gāthamāha –</p>

<p rend="hangnum" n="19:1"><hi rend="paranum">19:1</hi><hi rend="dot">.</hi></p>

<p rend="gatha1"> ‘‘Kassa <pb ed="M" n="5.0264" /> sutvā sataṃ dammi, sahassaṃ diṭṭha soṇakaṃ;</p>

<p rend="gathalast">So me soṇakamakkhāti, sahāyaṃ paṃsukīḷita’’nti.</p>

<p rend="bodytext">Tattha <hi rend="bold">sutvā</hi>ti ‘‘asukaṭṭhāne nāma te piyasahāyo soṇako vasatī’’ti tassa vasanaṭṭhānaṃ sutvā ārocentassa kassa sataṃ dammi. <hi rend="bold">Diṭṭhā</hi>ti ‘‘asukaṭṭhāne nāma mayā diṭṭho’’ti disvā ārocentassa kassa sahassaṃ dammīti.</p>

<p rend="bodytext">Evaṃ <pb ed="V" n="5.0239" /> raññā paṭhamaṃ udānagāthāya gītāya pañcacūḷakadārakena paṭigītabhāvaṃ pakāsento satthā abhisambuddho hutvā dīyaḍḍhagāthā abhāsi –</p>

<p rend="hangnum" n="19:2"><hi rend="paranum">19:2</hi><hi rend="dot">.</hi></p>

<p rend="gatha1"> ‘‘Athabravī māṇavako, daharo pañcacūḷako;</p>

<p rend="gatha2">Mayhaṃ sutvā sataṃ dehi, sahassaṃ diṭṭha soṇakaṃ;</p>

<p rend="gathalast">Ahaṃ te soṇakakkhissaṃ, sahāyaṃ paṃsukīḷita’’nti.</p>

<p rend="bodytext">Tena vuttagāthāya pana ayamattho – mahārāja, yaṃ tvaṃ ‘‘sutvā ārocentassa sataṃ dammī’’ti vadasi, tampi mameva dehi, yaṃ ‘‘disvā ārocentassa sahassaṃ <pb ed="P" n="5.0251" /> dammī’’ti vadasi, tampi mayhameva dehi, ahaṃ te piyasahāyaṃ idāneva paccakkhatova ‘‘ayaṃ soṇako’’ti ācikkhissanti.</p>

<p rend="bodytext">Ito paraṃ suviññeyyā sambuddhagāthā pāḷinayeneva veditabbā –</p>

<p rend="hangnum" n="19:3"><hi rend="paranum">19:3</hi><hi rend="dot">.</hi></p>

<p rend="gatha1"> ‘‘Katamasmiṃ so janapade, raṭṭhesu nigamesu ca;</p>

<p rend="gathalast">Kattha soṇakamaddakkhi, taṃ me akkhāhi pucchito.</p>

<p rend="hangnum" n="19:4"><hi rend="paranum">19:4</hi><hi rend="dot">.</hi></p>

<p rend="gatha1"> ‘‘Taveva deva vijite, tavevuyyānabhūmiyaṃ;</p>

<p rend="gathalast">Ujuvaṃsā mahāsālā, nīlobhāsā manoramā.</p>

<p rend="hangnum" n="19:5"><hi rend="paranum">19:5</hi><hi rend="dot">.</hi></p>

<p rend="gatha1"> ‘‘Tiṭṭhanti meghasamānā, rammā aññoññanissitā;</p>

<p rend="gatha2">Tesaṃ mūlamhi soṇako, jhāyatī anupādano;</p>

<p rend="gathalast">Upādānesu lokesu, ḍayhamānesu nibbuto.</p>

<p rend="hangnum" n="19:6"><hi rend="paranum">19:6</hi><hi rend="dot">.</hi></p>

<p rend="gatha1"> ‘‘Tato <pb ed="M" n="5.0265" /> ca rājā pāyāsi, senāya caturaṅgiyā;</p>

<p rend="gathalast">Kārāpetvā samaṃ maggaṃ, agamā yena soṇako.</p>

<p rend="hangnum" n="19:7"><hi rend="paranum">19:7</hi><hi rend="dot">.</hi></p>

<p rend="gatha1"> ‘‘Uyyānabhūmiṃ gantvāna, vicaranto brahāvane;</p>

<p rend="gathalast">Āsīnaṃ soṇakaṃ dakkhi, ḍayhamānesu nibbuta’’nti.</p>

<p rend="bodytext">Tattha <pb ed="V" n="5.0240" /><hi rend="bold">ujuvaṃsā</hi>ti ujukkhandhā. <hi rend="bold">Mahāsālā</hi>ti mahārukkhā. <hi rend="bold">Meghasamānā</hi>ti nīlameghasadisā. <hi rend="bold">Rammā</hi>ti ramaṇīyā. <hi rend="bold">Aññoññanissitā</hi>ti sākhāhi sākhaṃ, mūlena mūlaṃ saṃsibbitvā ṭhitā. <hi rend="bold">Tesa</hi>nti tesaṃ evarūpānaṃ tava uyyānavane sālānaṃ heṭṭhā. <hi rend="bold">Jhāyatī</hi>ti lakkhaṇūpanijjhānaārammaṇūpanijjhānasaṅkhātehi jhānehi jhāyati. <hi rend="bold">Anupādano</hi>ti kāmupādānādivirahito. <hi rend="bold">Ḍayhamānesū</hi>ti ekādasahi aggīhi ḍayhamānesu sattesu. <hi rend="bold">Nibbuto</hi>ti te aggī nibbāpetvā sītalena hadayena jhāyamāno tava uyyāne maṅgalasālarukkhamūle silāpaṭṭe nisinno esa te sahāyo kañcanapaṭimā viya sobhamāno paṭimānetīti. <hi rend="bold">Tato cā</hi>ti, bhikkhave, tato so arindamo rājā tassa vacanaṃ sutvāva ‘‘soṇakapaccekabuddhaṃ passissāmī’’ti caturaṅginiyā senāya pāyāsi nikkhami. <hi rend="bold">Vicaranto</hi>ti ujukameva agantvā tasmiṃ mahante vanasaṇḍe vicaranto tassa santikaṃ gantvā taṃ āsīnaṃ addakkhi.</p>

<p rend="bodytext">So taṃ avanditvā ekamantaṃ nisīditvā attano kilesābhiratattā taṃ ‘‘kapaṇo’’ti maññamāno imaṃ gāthamāha –</p>

<p rend="hangnum" n="19:8"><hi rend="paranum">19:8</hi><hi rend="dot">.</hi></p>

<p rend="gatha1"> ‘‘Kapaṇo vatayaṃ bhikkhu, muṇḍo saṅghāṭipāruto;</p>

<p rend="gathalast">Amātiko apitiko, rukkhamūlasmi jhāyatī’’ti.</p>

<p rend="bodytext">Tattha <hi rend="bold">jhāyatī</hi>ti nimmātiko nippitiko kāruññappatto jhāyati.</p>

<p rend="hangnum" n="19:9"><hi rend="paranum">19:9</hi><hi rend="dot">.</hi></p>

<p rend="gatha1"> ‘‘Imaṃ vākyaṃ nisāmetvā, soṇako etadabravi;</p>

<p rend="gathalast">Na rāja kapaṇo hoti, dhammaṃ kāyena phassayaṃ.</p>

<p rend="hangnum" n="19:10"><hi rend="paranum">19:10</hi><hi rend="dot">.</hi></p>

<p rend="gatha1"> ‘‘Yo <pb ed="P" n="5.0252" /> ca dhammaṃ niraṃkatvā, adhammamanuvattati;</p>

<p rend="gathalast">Sa rāja kapaṇo hoti, pāpo pāpaparāyaṇo’’ti.</p>

<p rend="bodytext">Tattha <pb ed="M" n="5.0266" /><hi rend="bold">ima</hi>nti tassa kilesābhiratassa pabbajjaṃ arocentassa imaṃ pabbajjāgarahavacanaṃ sutvā. <hi rend="bold">Etadabravī</hi>ti pabbajjāya guṇaṃ pakāsento etaṃ abravi. <hi rend="bold">Phassaya</hi>nti phassayanto yena ariyamaggadhammo nāmakāyena phassito, so kapaṇo nāma na hotīti dassento evamāha. <hi rend="bold">Niraṃkatvā</hi>ti attabhāvato nīharitvā. <hi rend="bold">Pāpo pāpaparāyaṇo</hi>ti sayaṃ pāpānaṃ karaṇena pāpo, aññesampi karontānaṃ patiṭṭhābhāvena pāpaparāyaṇoti.</p>

<p rend="bodytext">Evaṃ <pb ed="V" n="5.0241" /> so bodhisattaṃ garahi. So attano garahitabhāvaṃ ajānanto viya hutvā nāmagottaṃ kathetvā tena saddhiṃ paṭisanthāraṃ karonto gāthamāha –</p>

<p rend="hangnum" n="19:11"><hi rend="paranum">19:11</hi><hi rend="dot">.</hi></p>

<p rend="gatha1"> ‘‘Arindamoti me nāmaṃ, kāsirājāti maṃ vidū;</p>

<p rend="gathalast">Kacci bhoto sukhasseyyā, idha pattassa soṇakā’’ti.</p>

<p rend="bodytext">Tattha <hi rend="bold">kaccī</hi>ti amhākaṃ tāva na kiñci aphāsukaṃ, bhoto pana kacci idha pattassa imasmiṃ uyyāne vasato sukhavihāroti pucchati.</p>

<p rend="bodytext">Atha naṃ paccekabuddho, ‘‘mahārāja, na kevalaṃ idha, aññatrāpi vasantassa me asukhaṃ nāma natthī’’ti vatvā tassa samaṇabhadragāthāyo nāma ārabhi –</p>

<p rend="hangnum" n="19:12"><hi rend="paranum">19:12</hi><hi rend="dot">.</hi></p>

<p rend="gatha1"> ‘‘Sadāpi bhadramadhanassa, anāgārassa bhikkhuno;</p>

<p rend="gatha2">Na tesaṃ koṭṭhe openti, na kumbhiṃ na kaḷopiyaṃ;</p>

<p rend="gathalast">Paraniṭṭhitamesānā, tena yāpenti subbatā.</p>

<p rend="hangnum" n="19:13"><hi rend="paranum">19:13</hi><hi rend="dot">.</hi></p>

<p rend="gatha1"> ‘‘Dutiyampi bhadramadhanassa, anāgārassa bhikkhuno;</p>

<p rend="gathalast">Anavajjapiṇḍo bhottabbo, na ca kocūparodhati.</p>

<p rend="hangnum" n="19:14"><hi rend="paranum">19:14</hi><hi rend="dot">.</hi></p>

<p rend="gatha1"> ‘‘Tatiyampi bhadramadhanassa, anāgārassa bhikkhuno;</p>

<p rend="gathalast">Nibbuto piṇḍo bhottabbo, na ca kocūparodhati.</p>

<p rend="hangnum" n="19:15"><hi rend="paranum">19:15</hi><hi rend="dot">.</hi></p>

<p rend="gatha1"> ‘‘Catutthampi bhadramadhanassa, anāgārassa bhikkhuno;</p>

<p rend="gathalast">Muttassa raṭṭhe carato, saṅgo yassa na vijjati.</p>

<p rend="hangnum" n="19:16"><hi rend="paranum">19:16</hi><hi rend="dot">.</hi></p>

<p rend="gatha1"> ‘‘Pañcamampi <pb ed="M" n="5.0267" /> bhadramadhanassa, anāgārassa bhikkhuno;</p>

<p rend="gathalast">Nagaramhi ḍayhamānamhi, nāssa kiñci aḍayhatha.</p>

<p rend="hangnum" n="19:17"><hi rend="paranum">19:17</hi><hi rend="dot">.</hi></p>

<p rend="gatha1"> ‘‘Chaṭṭhampi <pb ed="P" n="5.0253" /> bhadramadhanassa, anāgārassa bhikkhuno;</p>

<p rend="gathalast">Raṭṭhe vilumpamānamhi, nāssa kiñci ahīratha.</p>

<p rend="hangnum" n="19:18"><hi rend="paranum">19:18</hi><hi rend="dot">.</hi></p>

<p rend="gatha1"> ‘‘Sattamampi <pb ed="V" n="5.0242" /> bhadramadhanassa, anāgārassa bhikkhuno;</p>

<p rend="gatha2">Corehi rakkhitaṃ maggaṃ, ye caññe paripanthikā;</p>

<p rend="gathalast">Pattacīvaramādāya, sotthiṃ gacchati subbato.</p>

<p rend="hangnum" n="19:19"><hi rend="paranum">19:19</hi><hi rend="dot">.</hi></p>

<p rend="gatha1"> ‘‘Aṭṭhamampi bhadramadhanassa, anāgārassa bhikkhuno;</p>

<p rend="gathalast">Yaṃ yaṃ disaṃ pakkamati, anapekkhova gacchatī’’ti.</p>

<p rend="bodytext">Tattha <hi rend="bold">anāgārassā</hi>ti, mahārāja, gharāvāsaṃ pahāya anāgāriyabhāvaṃ pattassa adhanassa akiñcanassa bhikkhuno sabbakālaṃ bhadrameva. <hi rend="bold">Na tesa</hi>nti, mahārāja, tesaṃ adhanānaṃ bhikkhūnaṃ na koṭṭhāgāre dhanadhaññāni openti, na kumbhiyaṃ, na pacchiyaṃ, te pana subbatā <hi rend="bold">paraniṭṭhitaṃ</hi> paresaṃ ghare pakkaṃ āhāraṃ saṅghāṭiṃ pārupitvā kapālamādāya gharapaṭipāṭiyā <hi rend="bold">esānā</hi> pariyesantā tena tato laddhena piṇḍena taṃ āhāraṃ navannaṃ pāṭikulyānaṃ vasena paccavekkhitvā paribhuñjitvā jīvitavuttiṃ yāpenti.</p>

<p rend="bodytext"><hi rend="bold">Anavajjapiṇḍo bhottabbo</hi>ti vejjakammādikāya anesanāya vā kuhanā lapanā nemittikatā nippesikatā lābhena lābhaṃ nijigīsanatāti evarūpena micchājīvena vā uppāditā cattāro paccayā, dhammena uppāditāpi apaccavekkhitvā paribhuttā sāvajjapiṇḍo nāma. Anesanaṃ pana pahāya micchājīvaṃ vajjetvā dhammena samena uppāditā ‘‘paṭisaṅkhā yoniso cīvaraṃ paṭisevāmī’’ti vuttanayeneva paccavekkhitvā paribhuttā anavajjapiṇḍo nāma. Yena evarūpo anavajjapiṇḍo bhottabbo paribhuñjitabbo, yañca evarūpaṃ anavajjaṃ piṇḍaṃ bhuñjamānānaṃ paccaye nissāya <hi rend="bold">koci</hi> appamattakopi kileso <hi rend="bold">na uparodhati</hi> na pīḷeti, tassa dutiyampi bhadraṃ adhanassa anāgārassa bhikkhuno.</p>

<p rend="bodytext"><hi rend="bold">Nibbuto</hi>ti puthujjanabhikkhuno dhammena uppannapiṇḍopi paccavekkhitvā paribhuñjiyamāno nibbutapiṇḍo nāma, ekantato pana khīṇāsavassa piṇḍova nibbutapiṇḍo nāma. Kiṃkāraṇā? So hi theyyaparibhogo, iṇaparibhogo <pb ed="M" n="5.0268" />, dāyajjaparibhogo, sāmiparibhogoti imesu catūsu paribhogesu sāmiparibhogavasena taṃ bhuñjati, taṇhādāsabyaṃ atīto sāmī hutvā paribhuñjati, na taṃ tappaccayā koci appamattakopi kileso uparodhati.</p>

<p rend="bodytext"><hi rend="bold">Muttassa raṭṭhe carato</hi>ti upaṭṭhākakulādīsu alaggamānasassa chinnavalāhakassa viya rāhumukhā <pb ed="V" n="5.0243" /> pamuttassa vimalacandamaṇḍalassa viya ca yassa gāmanigamādīsu carantassa rāgasaṅgādīsu ekopi saṅgo natthi. Ekacco hi kulehi saṃsaṭṭho viharati sahasokī sahanandī, ekacco mātāpitūsupi alaggamānaso vicarati korunagaragāmavāsī daharo viya, evarūpassa puthujjanassapi bhadrameva <pb ed="P" n="5.0254" />.</p>

<p rend="bodytext"><hi rend="bold">Nāssa kiñcī</hi>ti yo hi bahuparikkhāro hoti, so ‘‘mā me corā parikkhāre hariṃsū’’ti atirekāni ca cīvarādīni antonagare upaṭṭhākakule nikkhipati, atha nagaramhi ḍayhamāne ‘‘asukakule nāma aggi uṭṭhito’’ti sutvā socati kilamati, evarūpassa bhadraṃ nāma natthi. Yo pana, mahārāja, sakuṇavattaṃ pūreti, kāyapaṭibaddhaparikkhārova hoti, tassa tādisassa na kiñci aḍayhatha, tenassa pañcamampi bhadrameva.</p>

<p rend="bodytext"><hi rend="bold">Vilumpamānamhī</hi>ti viluppamānamhi, ayameva vā pāṭho. <hi rend="bold">Ahīrathā</hi>ti yathā pabbatagahanādīhi nikkhamitvā raṭṭhaṃ vilumpamānesu coresu bahuparikkhārassa antogāme ṭhapitaṃ vilumpati harati, tathā yassa adhanassa kāyapaṭibaddhaparikkhārassa na kiñci ahīratha tassa chaṭṭhampi bhadrameva.</p>

<p rend="bodytext"><hi rend="bold">Ye caññe paripanthikā</hi>ti ye ca aññepi tesu tesu ṭhānesu suṅkagahaṇatthāya ṭhapitā paripanthikā, tehi ca rakkhitaṃ. <hi rend="bold">Pattacīvara</hi>nti corānaṃ anupakāraṃ suṅkikānaṃ asuṅkārahaṃ mattikāpattañceva katadaḷhīkammaparibhaṇḍaṃ paṃsukūlacīvarañca appagghāni kāyabandhanaparissāvanasūcivāsipattatthavikāni cāti sabbepi aṭṭha parikkhāre kāyapaṭibaddhe katvā maggappaṭipanno kenaci aviheṭhiyamāno sotthiṃ gacchati. <hi rend="bold">Subbato</hi>ti lobhanīyāni hi cīvarādīni disvā corā haranti, suṅkikāpi ‘‘kiṃ nu kho etassa hatthe’’ti <pb ed="M" n="5.0269" /> pattatthavikādīni sodhenti, subbato pana sallahukavutti tesaṃ passantānaññeva sotthiṃ gacchati, tenassa sattamampi bhadrameva.</p>

<p rend="bodytext"><hi rend="bold">Anapekkhova gacchatī</hi>ti kāyapaṭibaddhato atirekassa vihāre paṭisāmitassa kassaci parikkhārassa abhāvā vasanaṭṭhānaṃ nivattitvāpi na oloketi. Yaṃ yaṃ disaṃ gantukāmo hoti, taṃ taṃ gacchanto anapekkhova gacchati anurādhapurā nikkhamitvā thūpārāme pabbajitānaṃ dvinnaṃ kulaputtānaṃ vuḍḍhataro viya.</p>

<p rend="bodytext">Iti soṇakapaccekabuddho aṭṭha samaṇabhadrakāni kathesi. Tato uttariṃ pana satampi sahassampi <pb ed="V" n="5.0244" /> aparimāṇāni samaṇabhadrakāni esa kathetuṃ samatthoyeva. Rājā pana kāmābhiratattā tassa kathaṃ pacchinditvā ‘‘mayhaṃ samaṇabhadrakehi attho natthī’’ti attano kāmādhimuttataṃ pakāsento āha –</p>

<p rend="hangnum" n="19:20"><hi rend="paranum">19:20</hi><hi rend="dot">.</hi></p>

<p rend="gatha1"> ‘‘Bahūni samaṇabhadrāni, ye tvaṃ bhikkhu pasaṃsasi;</p>

<p rend="gathalast">Ahañca giddho kāmesu, kathaṃ kāhāmi soṇaka.</p>

<p rend="hangnum" n="19:21"><hi rend="paranum">19:21</hi><hi rend="dot">.</hi></p>

<p rend="gatha1"> ‘‘Piyā me mānusā kāmā, atho dibyāpi me piyā;</p>

<p rend="gathalast">Atha kena nu vaṇṇena, ubho loke labhāmase’’ti.</p>

<p rend="bodytext">Tattha <pb ed="P" n="5.0255" /><hi rend="bold">vaṇṇenā</hi>ti kāraṇena.</p>

<p rend="bodytext">Atha naṃ paccekabuddho āha –</p>

<p rend="hangnum" n="19:22"><hi rend="paranum">19:22</hi><hi rend="dot">.</hi></p>

<p rend="gatha1"> ‘‘Kāme giddhā kāmaratā, kāmesu adhimuccitā;</p>

<p rend="gathalast">Narā pāpāni katvāna, upapajjanti duggatiṃ.</p>

<p rend="hangnum" n="19:23"><hi rend="paranum">19:23</hi><hi rend="dot">.</hi></p>

<p rend="gatha1"> ‘‘Ye ca kāme pahantvāna, nikkhantā akutobhayā;</p>

<p rend="gathalast">Ekodibhāvādhigatā, na te gacchanti duggatiṃ.</p>

<p rend="hangnum" n="19:24"><hi rend="paranum">19:24</hi><hi rend="dot">.</hi></p>

<p rend="gatha1"> ‘‘Upamaṃ te karissāmi, taṃ suṇohi arindama;</p>

<p rend="gathalast">Upamāya midhekacce, atthaṃ jānanti paṇḍitā.</p>

<p rend="hangnum" n="19:25"><hi rend="paranum">19:25</hi><hi rend="dot">.</hi></p>

<p rend="gatha1"> ‘‘Gaṅgāya kuṇapaṃ disvā, vuyhamānaṃ mahaṇṇave;</p>

<p rend="gathalast">Vāyaso samacintesi, appapañño acetaso.</p>

<p rend="hangnum" n="19:26"><hi rend="paranum">19:26</hi><hi rend="dot">.</hi></p>

<p rend="gatha1"> ‘‘Yānañca <pb ed="M" n="5.0270" /> vatidaṃ laddhaṃ, bhakkho cāyaṃ anappako;</p>

<p rend="gathalast">Tattha rattiṃ tattha divā, tattheva nirato mano.</p>

<p rend="hangnum" n="19:27"><hi rend="paranum">19:27</hi><hi rend="dot">.</hi></p>

<p rend="gatha1"> ‘‘Khādaṃ <pb ed="V" n="5.0245" /> nāgassa maṃsāni, pivaṃ bhāgīrathodakaṃ;</p>

<p rend="gathalast">Sampassaṃ vanacetyāni, na palettha vihaṅgamo.</p>

<p rend="hangnum" n="19:28"><hi rend="paranum">19:28</hi><hi rend="dot">.</hi></p>

<p rend="gatha1"> ‘‘Tañca otaraṇī gaṅgā, pamattaṃ kuṇape rataṃ;</p>

<p rend="gathalast">Samuddaṃ ajjhagāhāsi, agatī yattha pakkhinaṃ.</p>

<p rend="hangnum" n="19:29"><hi rend="paranum">19:29</hi><hi rend="dot">.</hi></p>

<p rend="gatha1"> ‘‘So ca bhakkhaparikkhīṇo, udapatvā vihaṅgamo;</p>

<p rend="gathalast">Na pacchato na purato, nuttaraṃ nopi dakkhiṇaṃ.</p>

<p rend="hangnum" n="19:30"><hi rend="paranum">19:30</hi><hi rend="dot">.</hi></p>

<p rend="gatha1"> ‘‘Dīpaṃ so najjhagāgañchi, agatī yattha pakkhinaṃ;</p>

<p rend="gathalast">So ca tattheva pāpattha, yathā dubbalako tathā.</p>

<p rend="hangnum" n="19:31"><hi rend="paranum">19:31</hi><hi rend="dot">.</hi></p>

<p rend="gatha1"> ‘‘Tañca sāmuddikā macchā, kumbhīlā makarā susū;</p>

<p rend="gathalast">Pasayhakārā khādiṃsu, phandamānaṃ vipakkhakaṃ.</p>

<p rend="hangnum" n="19:32"><hi rend="paranum">19:32</hi><hi rend="dot">.</hi></p>

<p rend="gatha1"> ‘‘Evameva tuvaṃ rāja, ye caññe kāmabhogino;</p>

<p rend="gathalast">Giddhā ce na vamissanti, kākapaññāva te vidū.</p>

<p rend="hangnum" n="19:33"><hi rend="paranum">19:33</hi><hi rend="dot">.</hi></p>

<p rend="gatha1"> ‘‘Esā te upamā rāja, atthasandassanī katā;</p>

<p rend="gathalast">Tvañca paññāyase tena, yadi kāhasi vā na vā’’ti.</p>

<p rend="bodytext">Tattha <pb ed="P" n="5.0256" /><hi rend="bold">pāpānī</hi>ti, mahārāja, tvaṃ kāmagiddho, narā ca kāme nissāya kāyaduccaritādīni pāpāni katvā yattha supinantepi dibbā ca mānusikā ca kāmā na labbhanti, taṃ duggatiṃ upapajjantīti attho. <hi rend="bold">Pahantvānā</hi>ti kheḷapiṇḍaṃ viya pahāya. <hi rend="bold">Akutobhayā</hi>ti rāgādīsu kutoci anāgatabhayā. <hi rend="bold">Ekodibhāvādhigatā</hi>ti ekodibhāvaṃ ekavihārikataṃ adhigatā. <hi rend="bold">Na te</hi>ti te evarūpā pabbajitā duggatiṃ na gacchanti.</p>

<p rend="bodytext"><hi rend="bold">Upamaṃ te</hi>ti, mahārāja, dibbamānusake kāme patthentassa hatthikuṇape paṭibaddhakākasadisassa tava ekaṃ upamaṃ karissāmi, taṃ suṇohīti attho. <hi rend="bold">Kuṇapa</hi>nti hatthikaḷevaraṃ. <hi rend="bold">Mahaṇṇave</hi>ti gambhīraputhule udake <pb ed="M" n="5.0271" />. Eko kira mahāvāraṇo gaṅgātīre caranto gaṅgāyaṃ <pb ed="V" n="5.0246" /> patitvā uttarituṃ asakkento tattheva mato gaṅgāya vuyhi, taṃ sandhāyetaṃ vuttaṃ. <hi rend="bold">Vāyaso</hi>ti ākāsena gacchanto eko kāko. <hi rend="bold">Yānañca vatida</hi>nti so evaṃ cintetvā tattha nilīyitvā ‘‘idaṃ mayā hatthiyānaṃ laddhaṃ, ettha nilīno sukhaṃ carissāmi, ayameva ca me anappako bhakkho bhavissati, idāni mayā aññattha gantuṃ na vaṭṭatī’’ti sanniṭṭhānamakāsi. <hi rend="bold">Tattha ratti</hi>nti tattha rattiñca divā ca tattheva mano abhirato ahosi. <hi rend="bold">Na paletthā</hi>ti na uppatitvā pakkāmi.</p>

<p rend="bodytext"><hi rend="bold">Otaraṇī</hi>ti samuddābhimukhī otaramānā. ‘‘Ohāriṇī’’tipi pāṭho, sā samuddābhimukhī avahāriṇīti attho. <hi rend="bold">Agatī yatthā</hi>ti samuddamajjhaṃ sandhāyāha. <hi rend="bold">Bhakkhaparikkhīṇo</hi>ti parikkhīṇabhakkho. <hi rend="bold">Udapatvā</hi>ti khīṇe camme ca maṃse ca aṭṭhisaṅghāto ūmivegena bhinno udake nimujji. Atha so kāko udake patiṭṭhātuṃ asakkonto uppati, evaṃ uppatitvāti attho. <hi rend="bold">Agatī yattha pakkhina</hi>nti yasmiṃ samuddamajjhe pakkhīnaṃ agati, tattha so evaṃ uppatito pacchimaṃ disaṃ gantvā tattha patiṭṭhaṃ alabhitvā puratthimaṃ, tato uttaraṃ, tato dakkhiṇanti catassopi disā gantvā attano patiṭṭhānaṃ na ajjhagā nāgañchīti attho. Atha vā vāyaso evaṃ uppatitvā pacchimādīsu ekekaṃ disaṃ āgañchi, dīpaṃ pana najjhāgamāti evamettha attho daṭṭhabbo. <hi rend="bold">Pāpatthā</hi>ti papatito. <hi rend="bold">Yathā dubbalako</hi>ti yathā dubbalako pateyya, tatheva patito. <hi rend="bold">Susū</hi>ti susunāmakā caṇḍamacchā. <hi rend="bold">Pasayhakārā</hi>ti anicchamānakaṃyeva balakkārena. <hi rend="bold">Vipakkhaka</hi>nti viddhastapakkhakaṃ.</p>

<p rend="bodytext"><hi rend="bold">Giddhā ce na vamissantī</hi>ti yadi giddhā hutvā kāme na vamissanti, na chaḍḍessanti. <hi rend="bold">Kākapaññāva te</hi>ti kākassa samānapaññā iti te buddhādayo paṇḍitā <hi rend="bold">vidū</hi> vidanti, jānantīti attho. <hi rend="bold">Atthasandassanī</hi>ti atthappakāsikā. <hi rend="bold">Tvañca paññāyase</hi>ti tvañca paññāyissasi. Idaṃ vuttaṃ hoti – mahārāja, mayā hitakāmena tava ovādo dinno, taṃ pana tvaṃ yadi kāhasi, devaloke nibbattissasi, yadi na kāhasi, kāmapaṅke nimuggo jīvitapariyosāne niraye nibbattissasīti evaṃ tvameva tena <pb ed="M" n="5.0272" /> kāraṇena vā akāraṇena <pb ed="P" n="5.0257" /> vā sagge vā niraye vā paññāyissasi. Ahaṃ pana sabbabhavehi mutto appaṭisandhikoti.</p>

<p rend="bodytext">Imaṃ pana ovādaṃ dentena paccekabuddhena nadī dassitā, tāya vuyhamānaṃ hatthikuṇapaṃ dassitaṃ, kuṇapakhādako kāko dassito, tassa kuṇapaṃ khāditvā pānīyapivanakālo dassito, ramaṇīyavanasaṇḍadassanakālo dassito, kuṇapassa nadiyā vuyhamānassa samuddapaveso dassito, samuddamajjhe <pb ed="V" n="5.0247" /> kākassa hatthikuṇape patiṭṭhaṃ alabhitvā vināsaṃ pattakālo dassito. Tattha nadī viya anamataggo saṃsāro daṭṭhabbo, nadiyā vuyhamānaṃ hatthikuṇapaṃ viya saṃsāre pañca kāmaguṇā, kāko viya bālaputhujjano, kākassa kuṇapaṃ khāditvā pānīyapivanakālo viya puthujjanassa kāmaguṇe paribhuñjitvā somanassikakālo, kākassa kuṇape laggasseva ramaṇīyavanasaṇḍadassanaṃ viya puthujjanassa kāmaguṇesu laggasseva savanavasena aṭṭhatiṃsārammaṇadassanaṃ, kuṇape samuddaṃ paviṭṭhe kākassa patiṭṭhaṃ labhituṃ asakkontassa vināsaṃ pattakālo viya bālaputhujjanassa kāmaguṇagiddhassa pāpaparāyaṇassa kusaladhamme patiṭṭhaṃ labhituṃ asakkontassa mahāniraye mahāvināsapatti daṭṭhabbāti.</p>

<p rend="bodytext">Evamassa so imāya upamāya ovādaṃ datvā idāni tameva ovādaṃ thiraṃ katvā patiṭṭhapetuṃ gāthamāha –</p>

<p rend="hangnum" n="19:34"><hi rend="paranum">19:34</hi><hi rend="dot">.</hi></p>

<p rend="gatha1"> ‘‘Ekavācampi dvivācaṃ, bhaṇeyya anukampako;</p>

<p rend="gathalast">Tatuttariṃ na bhāseyya, dāsovayyassa santike’’ti.</p>

<p rend="bodytext">Tattha <hi rend="bold">na bhāseyyā</hi>ti vacanaṃ aggaṇhantassa hi tato uttariṃ bhāsamāno sāmikassa santike dāso viya hoti. Dāso hi sāmike kathaṃ gaṇhantepi aggaṇhantepi kathetiyeva. Tena vuttaṃ <hi rend="bold">‘‘tatuttariṃ na bhāseyyā’’</hi>ti.</p>

<p rend="hangnum" n="19:35"><hi rend="paranum">19:35</hi><hi rend="dot">.</hi></p>

<p rend="gatha1"> ‘‘Idaṃ vatvāna pakkāmi, soṇako amitabuddhimā;</p>

<p rend="gathalast">Vehāse antalikkhasmiṃ, anusāsitvāna khattiya’’nti. –</p>

<p rend="unindented">Ayaṃ abhisambuddhagāthā.</p>

<p rend="bodytext">Tattha <pb ed="M" n="5.0273" /><hi rend="bold">idaṃ vatvānā</hi>ti, bhikkhave, so paccekabuddho amitāya lokuttarabuddhiyā amitabuddhimā idaṃ vatvā iddhiyā uppatitvā ‘‘sace pabbajissasi, taveva, no ce pabbajissasi, taveva, dinno te mayā ovādo, appamatto hohī’’ti evaṃ anusāsitvāna khattiyaṃ pakkāmi.</p>

<p rend="bodytext">Bodhisattopi taṃ ākāsena gacchantaṃ yāva dassanapathā olokento ṭhatvā tasmiṃ cakkhupathe <pb ed="V" n="5.0248" /> atikkante saṃvegaṃ paṭilabhitvā cintesi – ‘‘ayaṃ brāhmaṇo hīnajacco samāno asambhinne khattiyavaṃse jātassa mama matthake attano pādarajaṃ <pb ed="P" n="5.0258" /> okiranto ākāsaṃ uppatitvā gato, mayāpi ajjeva nikkhamitvā pabbajituṃ vaṭṭatī’’ti. So rajjaṃ niyyādetvā pabbajitukāmo gāthādvayamāha –</p>

<p rend="hangnum" n="19:36"><hi rend="paranum">19:36</hi><hi rend="dot">.</hi></p>

<p rend="gatha1"> ‘‘Ko nume rājakattāro, suddā veyyattamāgatā;</p>

<p rend="gathalast">Rajjaṃ niyyādayissāmi, nāhaṃ rajjena matthiko.</p>

<p rend="hangnum" n="19:37"><hi rend="paranum">19:37</hi><hi rend="dot">.</hi></p>

<p rend="gatha1"> ‘‘Ajjeva pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvaga’’nti.</p>

<p rend="bodytext">Tattha <hi rend="bold">ko nume</hi>ti kuhiṃ nu ime. <hi rend="bold">Rājakattāro</hi>ti ye rājārahaṃ abhisiñcitvā rājānaṃ karonti. <hi rend="bold">Suddā veyyattamāgatā</hi>ti suddā ca ye ca aññe byattabhāvaṃ āgatā mukhamaṅgalikā. <hi rend="bold">Rajjena matthiko</hi>ti rajjena atthiko. <hi rend="bold">Ko jaññā maraṇaṃ suve</hi>ti maraṇaṃ ajja vā suve vāti idaṃ ko jānituṃ samattho.</p>

<p rend="bodytext">Evaṃ rajjaṃ niyyādentassa sutvā amaccā āhaṃsu –</p>

<p rend="hangnum" n="19:38"><hi rend="paranum">19:38</hi><hi rend="dot">.</hi></p>

<p rend="gatha1"> ‘‘Atthi te daharo putto, dīghāvu raṭṭhavaḍḍhano;</p>

<p rend="gathalast">Taṃ rajje abhisiñcassu, so no rājā bhavissatī’’ti.</p>

<p rend="bodytext">Tato paraṃ raññā vuttagāthamādiṃ katvā udānasambandhagāthā pāḷinayeneva veditabbā –</p>

<p rend="hangnum" n="19:39"><hi rend="paranum">19:39</hi><hi rend="dot">.</hi></p>

<p rend="gatha1"> ‘‘Khippaṃ kumāramānetha, dīghāvuṃ raṭṭhavaḍḍhanaṃ;</p>

<p rend="gathalast">Taṃ rajje abhisiñcissaṃ, so vo rājā bhavissati.</p>

<p rend="hangnum" n="19:40"><hi rend="paranum">19:40</hi><hi rend="dot">.</hi></p>

<p rend="gatha1"> ‘‘Tato <pb ed="M" n="5.0274" /> kumāramānesuṃ, dīghāvuṃ raṭṭhavaḍḍhanaṃ;</p>

<p rend="gathalast">Taṃ disvā ālapī rājā, ekaputtaṃ manoramaṃ.</p>

<p rend="hangnum" n="19:41"><hi rend="paranum">19:41</hi><hi rend="dot">.</hi></p>

<p rend="gatha1"> ‘‘Saṭṭhi <pb ed="V" n="5.0249" /> gāmasahassāni, paripuṇṇāni sabbaso;</p>

<p rend="gathalast">Te putta paṭipajjasu, rajjaṃ niyyādayāmi te.</p>

<p rend="hangnum" n="19:42"><hi rend="paranum">19:42</hi><hi rend="dot">.</hi></p>

<p rend="gatha1"> ‘‘Ajjeva pabbajissāmi, ko jaññā maraṇaṃ suve;</p>

<p rend="gathalast">Māhaṃ kāko va dummedho, kāmānaṃ vasamanvagaṃ.</p>

<p rend="hangnum" n="19:43"><hi rend="paranum">19:43</hi><hi rend="dot">.</hi></p>

<p rend="gatha1"> ‘‘Saṭṭhi nāgasahassāni, sabbālaṅkārabhūsitā;</p>

<p rend="gathalast">Suvaṇṇakacchā mātaṅgā, hemakappanavāsasā.</p>

<p rend="hangnum" n="19:44"><hi rend="paranum">19:44</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyebhi, tomaraṅkusapāṇibhi;</p>

<p rend="gathalast">Te putta paṭipajjassu, rajjaṃ niyyādayāmi te.</p>

<p rend="hangnum" n="19:45"><hi rend="paranum">19:45</hi><hi rend="dot">.</hi></p>

<p rend="gatha1"> ‘‘Ajjeva <pb ed="P" n="5.0259" /> pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvagaṃ.</p>

<p rend="hangnum" n="19:46"><hi rend="paranum">19:46</hi><hi rend="dot">.</hi></p>

<p rend="gatha1"> ‘‘Saṭṭhi assasahassāni, sabbālaṅkārabhūsitā;</p>

<p rend="gathalast">Ājānīyāva jātiyā, sindhavā sīghavāhino.</p>

<p rend="hangnum" n="19:47"><hi rend="paranum">19:47</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyebhi, illiyācāpadhāribhi;</p>

<p rend="gathalast">Te putta paṭipajjassu, rajjaṃ niyyādayāmi te.</p>

<p rend="hangnum" n="19:48"><hi rend="paranum">19:48</hi><hi rend="dot">.</hi></p>

<p rend="gatha1"> ‘‘Ajjeva pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvagaṃ.</p>

<p rend="hangnum" n="19:49"><hi rend="paranum">19:49</hi><hi rend="dot">.</hi></p>

<p rend="gatha1"> ‘‘Saṭṭhi rathasahassāni, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="19:50"><hi rend="paranum">19:50</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyebhi, cāpahatthehi vammibhi;</p>

<p rend="gathalast">Te putta paṭipajjassu, rajjaṃ niyyādayāmi te.</p>

<p rend="hangnum" n="19:51"><hi rend="paranum">19:51</hi><hi rend="dot">.</hi></p>

<p rend="gatha1"> ‘‘Ajjeva <pb ed="V" n="5.0250" /> pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvagaṃ.</p>

<p rend="hangnum" n="19:52"><hi rend="paranum">19:52</hi><hi rend="dot">.</hi></p>

<p rend="gatha1"> ‘‘Saṭṭhi dhenusahassāni, rohaññā puṅgavūsabhā;</p>

<p rend="gathalast">Tā putta paṭipajjassu, rajjaṃ niyyādayāmi te.</p>

<p rend="hangnum" n="19:53"><hi rend="paranum">19:53</hi><hi rend="dot">.</hi></p>

<p rend="gatha1"> ‘‘Ajjeva <pb ed="M" n="5.0275" /> pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvagaṃ.</p>

<p rend="hangnum" n="19:54"><hi rend="paranum">19:54</hi><hi rend="dot">.</hi></p>

<p rend="gatha1"> ‘‘Soḷasitthisahassāni, sabbālaṅkārabhūsitā;</p>

<p rend="gatha2">Vicitravatthābharaṇā, āmuttamaṇikuṇḍalā;</p>

<p rend="gathalast">Tā putta paṭipajjassu, rajjaṃ niyyādayāmi te.</p>

<p rend="hangnum" n="19:55"><hi rend="paranum">19:55</hi><hi rend="dot">.</hi></p>

<p rend="gatha1"> ‘‘Ajjeva pabbajissāmi, ko jaññā maraṇaṃ suve;</p>

<p rend="gathalast">Māhaṃ kākova dummedho, kāmānaṃ vasamanvagaṃ.</p>

<p rend="hangnum" n="19:56"><hi rend="paranum">19:56</hi><hi rend="dot">.</hi></p>

<p rend="gatha1"> ‘‘Daharasseva me tāta, mātā matāti me sutaṃ;</p>

<p rend="gathalast">Tayā vinā ahaṃ tāta, jīvitumpi na ussahe.</p>

<p rend="hangnum" n="19:57"><hi rend="paranum">19:57</hi><hi rend="dot">.</hi></p>

<p rend="gatha1"> ‘‘Yathā āraññakaṃ nāgaṃ, poto anveti pacchato;</p>

<p rend="gathalast">Jessantaṃ giriduggesu, samesu visamesu ca.</p>

<p rend="hangnum" n="19:58"><hi rend="paranum">19:58</hi><hi rend="dot">.</hi></p>

<p rend="gatha1"> ‘‘Evaṃ taṃ anugacchāmi, pattamādāya pacchato;</p>

<p rend="gathalast">Subharo te bhavissāmi, na te hessāmi dubbharo.</p>

<p rend="hangnum" n="19:59"><hi rend="paranum">19:59</hi><hi rend="dot">.</hi></p>

<p rend="gatha1"> ‘‘Yathā sāmuddikaṃ nāvaṃ, vāṇijānaṃ dhanesinaṃ;</p>

<p rend="gathalast">Vohāro tattha gaṇheyya, vāṇijā byasanī siyā.</p>

<p rend="hangnum" n="19:60"><hi rend="paranum">19:60</hi><hi rend="dot">.</hi></p>

<p rend="gatha1"> ‘‘Evamevāyaṃ puttakali, antarāyakaro mama;</p>

<p rend="gathalast">Imaṃ kumāraṃ pāpetha, pāsādaṃ rativaḍḍhanaṃ.</p>

<p rend="hangnum" n="19:61"><hi rend="paranum">19:61</hi><hi rend="dot">.</hi></p>

<p rend="gatha1"> ‘‘Tattha <pb ed="V" n="5.0251" /><pb ed="P" n="5.0260" /> kambusahatthāyo, yathā sakkaṃva accharā;</p>

<p rend="gathalast">Tā naṃ tattha ramessanti, tāhi ceso ramissati.</p>

<p rend="hangnum" n="19:62"><hi rend="paranum">19:62</hi><hi rend="dot">.</hi></p>

<p rend="gatha1"> ‘‘Tato kumāraṃ pāpesuṃ, pāsādaṃ rativaḍḍhanaṃ;</p>

<p rend="gathalast">Taṃ disvā avacuṃ kaññā, dīghāvuṃ raṭṭhavaḍḍhanaṃ.</p>

<p rend="hangnum" n="19:63"><hi rend="paranum">19:63</hi><hi rend="dot">.</hi></p>

<p rend="gatha1"> ‘‘Devatānusi gandhabbo, adu sakko purindado;</p>

<p rend="gathalast">Ko vā tvaṃ kassa vā putto, kathaṃ jānemu taṃ mayaṃ.</p>

<p rend="hangnum" n="19:64"><hi rend="paranum">19:64</hi><hi rend="dot">.</hi></p>

<p rend="gatha1"> ‘‘Namhi <pb ed="M" n="5.0276" /> devo na gandhabbo, nāpi sakko purindado;</p>

<p rend="gatha2">Kāsirañño ahaṃ putto, dīghāvu raṭṭhavaḍḍhano;</p>

<p rend="gathalast">Mamaṃ bharatha bhaddaṃ vo, ahaṃ bhattā bhavāmi vo.</p>

<p rend="hangnum" n="19:65"><hi rend="paranum">19:65</hi><hi rend="dot">.</hi></p>

<p rend="gatha1"> ‘‘Taṃ tattha avacuṃ kaññā, dīghāvuṃ raṭṭhavaḍḍhanaṃ;</p>

<p rend="gathalast">Kuhiṃ rājā anuppatto, ito rājā kuhiṃ gato.</p>

<p rend="hangnum" n="19:66"><hi rend="paranum">19:66</hi><hi rend="dot">.</hi></p>

<p rend="gatha1"> ‘‘Paṅkaṃ rājā atikkanto, thale rājā patiṭṭhito;</p>

<p rend="gathalast">Akaṇḍakaṃ agahanaṃ, paṭipanno mahāpathaṃ.</p>

<p rend="hangnum" n="19:67"><hi rend="paranum">19:67</hi><hi rend="dot">.</hi></p>

<p rend="gatha1"> ‘‘Ahañca paṭipannosmi, maggaṃ duggatigāminaṃ;</p>

<p rend="gathalast">Sakaṇṭakaṃ sagahanaṃ, yena gacchanti duggatiṃ.</p>

<p rend="hangnum" n="19:68"><hi rend="paranum">19:68</hi><hi rend="dot">.</hi></p>

<p rend="gatha1"> ‘‘Tassa te svāgataṃ rāja, sīhasseva giribbajaṃ;</p>

<p rend="gathalast">Anusāsa mahārāja, tvaṃ no sabbāsamissaro’’ti.</p>

<p rend="bodytext">Tattha <hi rend="bold">khippa</hi>nti tena hi naṃ sīghaṃ ānetha. <hi rend="bold">Ālapī</hi>ti ‘‘saṭṭhi gāmasahassānī’’tiādīni vadanto ālapi. <hi rend="bold">Sabbālaṅkārabhūsitā</hi>ti te nāgā sabbehi sīsūpagādīhi alaṅkārehi bhūsitā. <hi rend="bold">Hemakappanavāsasā</hi>ti suvaṇṇakhacitena kappanena paṭicchannasarīrā. <hi rend="bold">Gāmaṇīyebhī</hi>ti hatthācariyehi. <hi rend="bold">Ājānīyāvā</hi>ti kāraṇākāraṇavijānanakā va. <hi rend="bold">Jātiyā</hi>ti sindhavajātiyā sindhuraṭṭhe sindhunadītīre jātā. <hi rend="bold">Gāmaṇīyebhī</hi>ti assācariyehi. <hi rend="bold">Illiyā cāpadhāribhī</hi>ti illiyāvudhañca cāpāvudhañca <pb ed="V" n="5.0252" /> dhārentehi. <hi rend="bold">Dīpā athopi veyyagghā</hi>ti dīpicammabyagghacammaparivārā. <hi rend="bold">Gāmaṇīyebhī</hi>ti rathikehi. <hi rend="bold">Vammibhī</hi>ti sannaddhavammehi. <hi rend="bold">Rohaññā</hi>ti rattavaṇṇā. <hi rend="bold">Puṅgavūsabhā</hi>ti usabhasaṅkhātena jeṭṭhakapuṅgavena samannāgatā.</p>

<p rend="bodytext"><hi rend="bold">Daharasseva me, tātā</hi>ti atha naṃ kumāro, tāta, mama daharasseva sato mātā matā iti mayā sutaṃ, sohaṃ tayā vinā jīvituṃ na sakkhissāmīti āha. <hi rend="bold">Poto</hi>ti taruṇapotako. <hi rend="bold">Jessanta</hi>nti vicarantaṃ. <hi rend="bold">Sāmuddika</hi>nti samudde vicarantaṃ. <hi rend="bold">Dhanesina</hi>nti dhanaṃ pariyesantānaṃ. <hi rend="bold">Vohāro</hi>ti vicitravohāro heṭṭhākaḍḍhanako vāḷamaccho vā <pb ed="P" n="5.0261" /> udakarakkhaso vā āvaṭṭo vā. <hi rend="bold">Tatthā</hi>ti tasmiṃ samudde. <hi rend="bold">Vāṇijā byasanī siyā</hi>ti atha te vāṇijā byasanappattā bhaveyyuṃ. ‘‘Siyyunti’’pi pāṭho <pb ed="M" n="5.0277" />. <hi rend="bold">Puttakalī</hi>ti puttalāmako puttakāḷakaṇṇī. Kumāro puna kiñci vattuṃ na visahi. Atha rājā amacce āṇāpento <hi rend="bold">‘‘ima’’</hi>ntiādimāha. <hi rend="bold">Tattha kambusahatthāyo</hi>ti kambusaṃ vuccati suvaṇṇaṃ, suvaṇṇābharaṇabhūsitahatthāyoti attho. <hi rend="bold">Yathā</hi>ti yathā icchanti, tathā karonti.</p>

<p rend="bodytext">Evaṃ vatvā mahāsatto tattheva taṃ abhisiñcāpetvā nagaraṃ pāhesi. Sayaṃ pana ekakova uyyānā nikkhamitvā himavantaṃ pavisitvā ramaṇīye bhūmibhāge paṇṇasālaṃ māpetvā isipabbajjaṃ pabbajitvā vanamūlaphalāhāro yāpesi. Mahājanopi kumāraṃ bārāṇasiṃ pavesesi. So nagaraṃ padakkhiṇaṃ katvā pāsādaṃ abhiruhi. Tamatthaṃ pakāsento satthā <hi rend="bold">‘‘tato’’</hi>tiādimāha. <hi rend="bold">Taṃ disvā avacuṃ kaññā</hi>ti taṃ mahantena parivārena sirisobhaggena āgataṃ disvā ‘‘asuko nāmeso’’ti ajānantiyova tā nāṭakitthiyo gantvā avocuṃ. <hi rend="bold">Mamaṃ bharathā</hi>ti mamaṃ icchatha. <hi rend="bold">Paṅka</hi>nti rāgādikilesapaṅkaṃ. <hi rend="bold">Thale</hi>ti pabbajjāya. <hi rend="bold">Akaṇṭaka</hi>nti rāgakaṇṭakādivirahitaṃ. Teheva gahanehi <hi rend="bold">agahanaṃ. Mahāpatha</hi>nti saggamokkhagāminaṃ mahāmaggaṃ paṭipanno. <hi rend="bold">Yenā</hi>ti yena micchāmaggena duggatiṃ gacchanti, taṃ ahaṃ paṭipannoti vadati. Tato tā cintesuṃ – ‘‘rājā tāva amhe pahāya pabbajito, ayampi kāmesu virattacittarūpo, sace naṃ nābhiramessāma, nikkhamitvā pabbajeyya, abhiramanākāramassa karissāmā’’ti. Atha naṃ abhinandantiyo osānagāthamāhaṃsu. Tattha <hi rend="bold">giribbaja</hi>nti sīhapotakānaṃ vasanaṭṭhānaṃ kañcanaguhaṃ kesarasīhassa āgataṃ viya tassa tava āgataṃ suāgataṃ. <hi rend="bold">Tvaṃ no</hi>ti tvaṃ sabbāsampi amhākaṃ issaro, sāmīti.</p>

<p rend="bodytext">Evañca pana vatvā sabbā tūriyāni paggaṇhiṃsu, nānappakārāni naccagītāni pavattiṃsu <pb ed="V" n="5.0253" />. Yaso mahā ahosi, so yasamadamatto pitaraṃ na sari, dhammena rajjaṃ kāretvā yathākammaṃ gato. Bodhisattopi jhānābhiññā nibbattetvā āyupariyosāne brahmalokūpago ahosi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi – ‘‘tadā paccekabuddho parinibbāyi, putto rāhulakumāro ahosi <pb ed="M" n="5.0278" />, sesaparisā buddhaparisā, arindamarājā pana ahameva ahosi’’nti.</p>

<p rend="centre">Soṇakajātakavaṇṇanā paṭhamā.</p>

<p rend="title">(530) 2. Saṃkiccajātakavaṇṇanā</p>

<p rend="bodytext"><hi rend="bold">Disvā nisinnaṃ rājāna</hi>nti idaṃ satthā jīvakambavane viharanto ajātasattussa pitughātakammaṃ ārabbha kathesi. So hi devadattaṃ nissāya tassa <pb ed="P" n="5.0262" /> vacanena pitaraṃ ghātāpetvā devadattassa saṅghabhedāvasāne bhinnaparisassa roge uppanne ‘‘tathāgataṃ khamāpessāmī’’ti mañcasivikāya sāvatthiṃ gacchantassa jetavanadvāre pathaviṃ paviṭṭhabhāvaṃ sutvā ‘‘devadatto sammāsambuddhassa paṭipakkho hutvā pathaviṃ pavisitvā avīciparāyaṇo jāto, mayāpi taṃ nissāya pitā dhammiko dhammarājā ghātito, ahampi nu kho pathaviṃ pavisissāmī’’ti bhīto rajjasiriyā cittassādaṃ na labhi, ‘‘thokaṃ niddāyissāmī’’ti niddaṃ upagatamattova navayojanabahalāyaṃ ayamahāpathaviyaṃ pātetvā ayasūlehi koṭṭiyamāno viya sunakhehi luñjitvā khajjamāno viya bheravaravena viravanto uṭṭhāti.</p>

<p rend="bodytext">Athekadivasaṃ komudiyā cātumāsiniyā amaccagaṇaparivuto attano yasaṃ oloketvā ‘‘mama pitu yaso ito mahantataro, tathārūpaṃ nāma ahaṃ dhammarājānaṃ devadattaṃ nissāya ghātesi’’nti cintesi. Tassevaṃ cintentasseva kāye ḍāho uppajji, sakalasarīraṃ sedatintaṃ ahosi. Tato ‘‘ko nu kho me imaṃ bhayaṃ vinodetuṃ sakkhissatī’’ti cintetvā ‘‘ṭhapetvā dasabalaṃ añño natthī’’ti ñatvā ‘‘ahaṃ tathāgatassa mahāparādho, ko nu kho maṃ netvā dassessatī’’ti cintento ‘‘na añño koci aññatra jīvakā’’ti sallakkhetvā tassa gahetvā gamanūpāyaṃ karonto ‘‘ramaṇīyā vata, bho, dosinā rattī’’ti udānaṃ udānetvā ‘‘kaṃ nu <pb ed="V" n="5.0254" /> khvajja samaṇaṃ vā brāhmaṇaṃ vā payirupāseyyāmī’’ti vatvā pūraṇasāvakādīhi pūraṇādīnaṃ guṇe kathite tesaṃ vacanaṃ anādiyitvā jīvakaṃ paṭipucchitvā tena tathāgatassa guṇaṃ kathetvā ‘‘taṃ devo bhagavantaṃ payirupāsatū’’ti vutto hatthiyānāni <pb ed="M" n="5.0279" /> kappāpetvā jīvakambavanaṃ gantvā tathāgataṃ upasaṅkamitvā vanditvā tathāgatena katapaṭisanthāro sandiṭṭhikaṃ sāmaññaphalaṃ pucchitvā tathāgatassa madhuraṃ <hi rend="bold">sāmaññaphaladhammadesanaṃ</hi> (dī. ni. 1.150 ādayo) sutvā suttapariyosāne upāsakattaṃ paṭiveditvā tathāgataṃ khamāpetvā pakkāmi. So tato paṭṭhāya dānaṃ dento sīlaṃ rakkhanto tathāgatena saddhiṃ saṃsaggaṃ katvā madhuradhammakathaṃ suṇanto kalyāṇamittasaṃsaggena pahīnabhayo vigatalomahaṃso hutvā cittassādaṃ paṭilabhitvā sukhena cattāro iriyāpathe kappesi.</p>

<p rend="bodytext">Athekadivasaṃ dhammasabhāyaṃ kathaṃ samuṭṭhāpesuṃ – ‘‘āvuso, ajātasattu pitughātakammaṃ katvā bhayappatto ahosi, rajjasiriṃ nissāya cittassādaṃ alabhanto sabbairiyāpathesu dukkhaṃ anubhoti, so dāni tathāgataṃ āgamma kalyāṇamittasaṃsaggena vigatabhayo issariyasukhaṃ anubhotī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya <pb ed="P" n="5.0263" /> nāmā’’ti vutte ‘‘na, bhikkhave, idāneva, pubbepesa pitughātakammaṃ katvā maṃ nissāya sukhaṃ sayī’’ti vatvā atītaṃ āhari.</p>

<p rend="bodytext">Atīte bārāṇasiyaṃ brahmadatto rajjaṃ kārento brahmadattakumāraṃ nāma puttaṃ paṭilabhi. Tadā bodhisatto purohitassa gehe paṭisandhiṃ gaṇhi, jātassevassa ‘‘saṃkiccakumāro’’ti nāmaṃ kariṃsu. Te ubhopi rājanivesane ekatova vaḍḍhiṃsu. Aññamaññaṃ sahāyakā hutvā vayappattā takkasilaṃ gantvā sabbasippāni uggaṇhitvā paccāgamiṃsu. Atha rājā puttassa uparajjaṃ adāsi. Bodhisattopi uparājasseva santike ahosi. Athekadivasaṃ uparājā pitu uyyānakīḷaṃ gacchantassa mahantaṃ yasaṃ disvā tasmiṃ lobhaṃ uppādetvā ‘‘mayhaṃ pitā mama bhātikasadiso, sace etassa maraṇaṃ olokessāmi, mahallakakāle rajjaṃ labhissāmi, tadā laddhenapi rajjena ko attho, pitaraṃ māretvā rajjaṃ gaṇhissāmī’’ti cintetvā bodhisattassa tamatthaṃ ārocesi. Bodhisatto, ‘‘samma, pitughātakammaṃ nāma bhāriyaṃ, nirayamaggo, na sakkā etaṃ kātuṃ, mā karī’’ti paṭibāhi. So punappunampi kathetvā yāvatatiyaṃ tena paṭibāhito pādamūlikehi saddhiṃ mantesi. Tepi sampaṭicchitvā rañño <pb ed="M" n="5.0280" /> māraṇūpāyaṃ vīmaṃsiṃsu. Bodhisatto taṃ pavattiṃ ñatvā ‘‘nāhaṃ etehi saddhiṃ ekato bhavissāmī’’ti mātāpitaro anāpucchitvāva aggadvārena nikkhamitvā himavantaṃ pavisitvā isipabbajjaṃ pabbajitvā jhānābhiññā nibbattetvā vanamūlaphalāhāro vihāsi.</p>

<p rend="bodytext">Rājakumāropi <pb ed="V" n="5.0255" /> tasmiṃ gate pitaraṃ mārāpetvā mahantaṃ yasaṃ anubhavi. ‘‘Saṃkiccakumāro kira isipabbajjaṃ pabbajito’’ti sutvā bahū kulaputtā nikkhamitvā tassa santike pabbajiṃsu. So mahatā isigaṇena parivuto tattha vasi. Sabbepi samāpattilābhinoyeva. Rājāpi pitaraṃ māretvā appamattakaṃyeva kālaṃ rajjasukhaṃ anubhavitvā tato paṭṭhāya bhīto cittassādaṃ alabhanto niraye kammakaraṇappatto viya ahosi. So bodhisattaṃ anussaritvā ‘‘sahāyo me ‘pitughātakammaṃ bhāriyaṃ, mā karī’ti paṭisedhetvā maṃ attano kathaṃ gāhāpetuṃ asakkonto attānaṃ niddosaṃ katvā palāyi. Sace so idha abhavissa <pb ed="P" n="5.0264" />, na me pitughātakammaṃ kātuṃ adassa, idampi me bhayaṃ hareyya, kahaṃ nu kho so etarahi viharati. Sace tassa vasanaṭṭhānaṃ jāneyyaṃ, pakkosāpeyyaṃ, ko nu kho me tassa vasanaṭṭhānaṃ āroceyyā’’ti cintesi. So tato paṭṭhāya antepure ca rājasabhāyañca bodhisattasseva vaṇṇaṃ bhāsati.</p>

<p rend="bodytext">Evaṃ addhāne gate bodhisatto ‘‘rājā maṃ sarati, mayā tattha gantvā tassa dhammaṃ desetvā taṃ nibbhayaṃ katvā āgantuṃ vaṭṭatī’’ti paṇṇāsa vassāni himavante vasitvā pañcasatatāpasaparivuto ākāsenāgantvā dāyapasse nāma uyyāne otaritvā isigaṇaparivuto silāpaṭṭe nisīdi. Uyyānapālo taṃ disvā ‘‘bhante, gaṇasatthā konāmo’’ti pucchitvā ‘‘saṃkiccapaṇḍito nāmā’’ti ca sutvā sayampi sañjānitvā ‘‘bhante, yāvāhaṃ rājānaṃ ānemi, tāva idheva hotha, amhākaṃ rājā tumhe daṭṭhukāmo’’ti vatvā vegena rājakulaṃ gantvā tassa āgatabhāvaṃ rañño ārocesi. Rājā tassa santikaṃ gantvā kattabbayuttakaṃ upahāraṃ katvā pañhaṃ pucchi. Tamatthaṃ pakāsento satthā āha –</p>

<p rend="hangnum" n="19:69"><hi rend="paranum">19:69</hi><hi rend="dot">.</hi></p>

<p rend="gatha1"> ‘‘Disvā nisinnaṃ rājānaṃ, brahmadattaṃ rathesabhaṃ;</p>

<p rend="gathalast">Athassa paṭivedesi, yassāsi anukampako.</p>

<p rend="hangnum" n="19:70"><hi rend="paranum">19:70</hi><hi rend="dot">.</hi></p>

<p rend="gatha1"> ‘‘Saṃkiccāyaṃ <pb ed="M" n="5.0281" /> anuppatto, isīnaṃ sādhusammato;</p>

<p rend="gathalast">Taramānarūpo niyyāhi, khippaṃ passa mahesinaṃ.</p>

<p rend="hangnum" n="19:71"><hi rend="paranum">19:71</hi><hi rend="dot">.</hi></p>

<p rend="gatha1"> ‘‘Tato ca rājā taramāno, yuttamāruyha sandanaṃ;</p>

<p rend="gathalast">Mittāmaccaparibyūḷho, agamāsi rathesabho.</p>

<p rend="hangnum" n="19:72"><hi rend="paranum">19:72</hi><hi rend="dot">.</hi></p>

<p rend="gatha1"> ‘‘Nikkhippa <pb ed="V" n="5.0256" /> pañca kakudhāni, kāsīnaṃ raṭṭhavaḍḍhano;</p>

<p rend="gathalast">Vālabījanimuṇhīsaṃ, khaggaṃ chattañcupāhanaṃ.</p>

<p rend="hangnum" n="19:73"><hi rend="paranum">19:73</hi><hi rend="dot">.</hi></p>

<p rend="gatha1"> ‘‘Oruyha rājā yānamhā, ṭhapayitvā paṭicchadaṃ;</p>

<p rend="gathalast">Āsīnaṃ dāyapassasmiṃ, saṃkiccamupasaṅkami.</p>

<p rend="hangnum" n="19:74"><hi rend="paranum">19:74</hi><hi rend="dot">.</hi></p>

<p rend="gatha1"> ‘‘Upasaṅkamitvā so rājā, sammodi isinā saha;</p>

<p rend="gathalast">Taṃ kathaṃ vītisāretvā, ekamantaṃ upāvisi.</p>

<p rend="hangnum" n="19:75"><hi rend="paranum">19:75</hi><hi rend="dot">.</hi></p>

<p rend="gatha1"> ‘‘Ekamantaṃ nisinnova, atha kālaṃ amaññatha;</p>

<p rend="gathalast">Tato pāpāni kammāni, pucchituṃ paṭipajjatha.</p>

<p rend="hangnum" n="19:76"><hi rend="paranum">19:76</hi><hi rend="dot">.</hi></p>

<p rend="gatha1"> ‘‘Isiṃ pucchāma saṃkiccaṃ, isīnaṃ sādhusammataṃ;</p>

<p rend="gathalast">Āsīnaṃ dāyapassasmiṃ, isisaṅghapurakkhataṃ.</p>

<p rend="hangnum" n="19:77"><hi rend="paranum">19:77</hi><hi rend="dot">.</hi></p>

<p rend="gatha1"> ‘‘Kaṃ <pb ed="P" n="5.0265" /> gatiṃ pecca gacchanti, narā dhammāticārino;</p>

<p rend="gathalast">Aticiṇṇo mayā dhammo, taṃ me akkhāhi pucchito’’ti.</p>

<p rend="bodytext">Tattha <hi rend="bold">disvā</hi>ti, bhikkhave, so uyyānapālo rājānaṃ rājasabhāyaṃ nisinnaṃ disvā athassa paṭivedesi, ‘‘yassāsī’’ti vadanto ārocesīti attho. <hi rend="bold">Yassāsī</hi>ti, mahārāja, yassa tvaṃ anukampako muducitto ahosi, yassa abhiṇhaṃ vaṇṇaṃ payirudāhāsi, so ayaṃ saṃkicco isīnaṃ antare sādhu laddhakoti sammato anuppatto tava uyyāne silāpaṭṭe isigaṇaparivuto kañcanapaṭimā viya nisinno. <hi rend="bold">Taramānarūpo</hi>ti, mahārāja, pabbajitā nāma kule vā gaṇe vā alaggā tumhākaṃ gacchantānaññeva pakkameyyuṃ, tasmā taramānarūpo khippaṃ niyyāhi, mahantānaṃ sīlādiguṇānaṃ esitattā passa <hi rend="bold">mahesinaṃ</hi>.</p>

<p rend="bodytext"><hi rend="bold">Tato</hi>ti, bhikkhave, so rājā tassa vacanaṃ sutvā tato tassa vacanato anantarameva. <hi rend="bold">Nikkhippā</hi>ti nikkhipitvā tassa kira uyyānadvāraṃ <pb ed="M" n="5.0282" /> patvāva etadahosi – ‘‘pabbajitā nāma garuṭṭhāniyā, saṃkiccatāpasassa santikaṃ uddhatavesena gantuṃ ayutta’’nti. So maṇicittasuvaṇṇadaṇḍaṃ vālabījaniṃ, kañcanamayaṃ uṇhīsapaṭṭaṃ, suparikkhittaṃ maṅgalakhaggaṃ, setacchattaṃ <pb ed="V" n="5.0257" />, sovaṇṇapādukāti imāni pañca rājakakudhabhaṇḍāni apanesi. Tena vuttaṃ ‘‘nikkhippā’’ti. <hi rend="bold">Paṭicchada</hi>nti tameva rājakakudhabhaṇḍaṃ ṭhapayitvā bhaṇḍāgārikassa hatthe datvā. <hi rend="bold">Dāyapassasmi</hi>nti evaṃnāmake uyyāne. <hi rend="bold">Atha kālaṃ amaññathā</hi>ti atha so idāni me pañhaṃ pucchituṃ kāloti jāni. Pāḷiyaṃ pana ‘‘yathākāla’’nti āgataṃ, tassa kālānurūpena pañhapucchanaṃ amaññathāti attho. <hi rend="bold">Paṭipajjathā</hi>ti paṭipajji. <hi rend="bold">Peccā</hi>ti paṭigantvā, paralokassa vā nāmetaṃ, tasmā paraloketi attho. <hi rend="bold">Mayā</hi>ti, bhante, mayā sucaritadhammo aticiṇṇo pitughātakammaṃ kataṃ, taṃ me akkhāhi, kaṃ gatiṃ pitughātakā gacchanti, katarasmiṃ niraye paccantīti pucchati.</p>

<p rend="bodytext">Taṃ sutvā bodhisatto ‘‘tena hi, mahārāja, suṇohī’’ti vatvā ovādaṃ tāva adāsi. Satthā tamatthaṃ pakāsento āha –</p>

<p rend="hangnum" n="19:78"><hi rend="paranum">19:78</hi><hi rend="dot">.</hi></p>

<p rend="gatha1"> ‘‘Isī avaca saṃkicco, kāsīnaṃ raṭṭhavaḍḍhanaṃ;</p>

<p rend="gathalast">Āsīnaṃ dāyapassasmiṃ, mahārāja suṇohi me.</p>

<p rend="hangnum" n="19:79"><hi rend="paranum">19:79</hi><hi rend="dot">.</hi></p>

<p rend="gatha1"> ‘‘Uppathena vajantassa, yo maggamanusāsati;</p>

<p rend="gathalast">Tassa ce vacanaṃ kayirā, nāssa maggeyya kaṇṭako.</p>

<p rend="hangnum" n="19:80"><hi rend="paranum">19:80</hi><hi rend="dot">.</hi></p>

<p rend="gatha1"> ‘‘Adhammaṃ paṭipannassa, yo dhammamanusāsati;</p>

<p rend="gathalast">Tassa ce vacanaṃ kayirā, na so gaccheyya duggati’’nti.</p>

<p rend="bodytext">Tattha <hi rend="bold">uppathenā</hi>ti corehi pariyuṭṭhitamaggena. <hi rend="bold">Maggamanusāsatī</hi>ti khemamaggaṃ akkhāti. <hi rend="bold">Nāssa maggeyya kaṇṭako</hi>ti tassa ovādakarassa purisassa <pb ed="P" n="5.0266" /> mukhaṃ corakaṇṭako na passeyya. <hi rend="bold">Yo dhamma</hi>nti yo sucaritadhammaṃ. <hi rend="bold">Na so</hi>ti so puriso nirayādibhedaṃ duggatiṃ na gaccheyya. Uppathasadiso hi, mahārāja, adhammo, khemamaggasadiso sucaritadhammo, tvaṃ pana pubbe ‘‘pitaraṃ ghātetvā rājā homī’’ti mayhaṃ kathetvā mayā paṭibāhito mama vacanaṃ akatvā pitaraṃ ghātetvā idāni <pb ed="M" n="5.0283" /> socasi, paṇḍitānaṃ ovādaṃ akaronto nāma coramaggapaṭipanno viya mahābyasanaṃ pāpuṇātīti.</p>

<p rend="bodytext">Evamassa ovādaṃ datvā upari dhammaṃ desento āha –</p>

<p rend="hangnum" n="19:81"><hi rend="paranum">19:81</hi><hi rend="dot">.</hi></p>

<p rend="gatha1"> ‘‘Dhammo <pb ed="V" n="5.0258" /> patho mahārāja, adhammo pana uppatho;</p>

<p rend="gathalast">Adhammo nirayaṃ neti, dhammo pāpeti suggatiṃ.</p>

<p rend="hangnum" n="19:82"><hi rend="paranum">19:82</hi><hi rend="dot">.</hi></p>

<p rend="gatha1"> ‘‘Adhammacārino rāja, narā visamajīvino;</p>

<p rend="gathalast">Yaṃ gatiṃ pecca gacchanti, niraye te suṇohi me.</p>

<p rend="hangnum" n="19:83"><hi rend="paranum">19:83</hi><hi rend="dot">.</hi></p>

<p rend="gatha1"> ‘‘Sañjīvo kāḷasutto ca, saṅghāto dve ca roruvā;</p>

<p rend="gathalast">Athāparo mahāvīci, tāpano ca patāpano.</p>

<p rend="hangnum" n="19:84"><hi rend="paranum">19:84</hi><hi rend="dot">.</hi></p>

<p rend="gatha1"> ‘‘Iccete aṭṭha nirayā, akkhātā duratikkamā;</p>

<p rend="gathalast">Ākiṇṇā luddakammehi, paccekā soḷasussadā.</p>

<p rend="hangnum" n="19:85"><hi rend="paranum">19:85</hi><hi rend="dot">.</hi></p>

<p rend="gatha1"> ‘‘Kadariyatāpanā ghorā, accimanto mahabbhayā;</p>

<p rend="gathalast">Lomahaṃsanarūpā ca, bhesmā paṭibhayā dukhā.</p>

<p rend="hangnum" n="19:86"><hi rend="paranum">19:86</hi><hi rend="dot">.</hi></p>

<p rend="gatha1"> ‘‘Catukkaṇṇā catudvārā, vibhattā bhāgaso mitā;</p>

<p rend="gathalast">Ayopākārapariyantā, ayasā paṭikujjitā.</p>

<p rend="hangnum" n="19:87"><hi rend="paranum">19:87</hi><hi rend="dot">.</hi></p>

<p rend="gatha1"> ‘‘Tesaṃ ayomayā bhūmi, jalitā tejasā yutā;</p>

<p rend="gathalast">Samantā yojanasataṃ, phuṭā tiṭṭhanti sabbadā.</p>

<p rend="hangnum" n="19:88"><hi rend="paranum">19:88</hi><hi rend="dot">.</hi></p>

<p rend="gatha1"> ‘‘Ete patanti niraye, uddhaṃpādā avaṃsirā;</p>

<p rend="gathalast">Isīnaṃ ativattāro, saññatānaṃ tapassinaṃ.</p>

<p rend="hangnum" n="19:89"><hi rend="paranum">19:89</hi><hi rend="dot">.</hi></p>

<p rend="gatha1"> ‘‘Te bhūnahuno paccanti, macchā bilakatā yathā;</p>

<p rend="gathalast">Saṃvacchare asaṅkheyye, narā kibbisakārino.</p>

<p rend="hangnum" n="19:90"><hi rend="paranum">19:90</hi><hi rend="dot">.</hi></p>

<p rend="gatha1"> ‘‘Ḍayhamānena gattena, niccaṃ santarabāhiraṃ;</p>

<p rend="gathalast">Nirayā nādhigacchanti, dvāraṃ nikkhamanesino.</p>

<p rend="hangnum" n="19:91"><hi rend="paranum">19:91</hi><hi rend="dot">.</hi></p>

<p rend="gatha1"> ‘‘Puratthimena <pb ed="V" n="5.0259" /> dhāvanti, tato dhāvanti pacchato;</p>

<p rend="gatha2">Uttarenapi dhāvanti, tato dhāvanti dakkhiṇaṃ;</p>

<p rend="gathalast">Yaṃ yañhi dvāraṃ gacchanti, taṃ tadeva pidhīyare.</p>

<p rend="hangnum" n="19:92"><hi rend="paranum">19:92</hi><hi rend="dot">.</hi></p>

<p rend="gatha1"> ‘‘Bahūni <pb ed="P" n="5.0267" /><pb ed="M" n="5.0284" /> vassasahassāni, janā nirayagāmino;</p>

<p rend="gathalast">Bāhā paggayha kandanti, patvā dukkhaṃ anappakaṃ.</p>

<p rend="hangnum" n="19:93"><hi rend="paranum">19:93</hi><hi rend="dot">.</hi></p>

<p rend="gatha1"> ‘‘Āsīvisaṃva kupitaṃ, tejassiṃ duratikkamaṃ;</p>

<p rend="gathalast">Na sādhurūpe āsīde, saññatānaṃ tapassinaṃ.</p>

<p rend="hangnum" n="19:94"><hi rend="paranum">19:94</hi><hi rend="dot">.</hi></p>

<p rend="gatha1"> ‘‘Atikāyo mahissāso, ajjuno kekakādhipo;</p>

<p rend="gathalast">Sahassabāhu ucchinno, isimāsajja gotamaṃ.</p>

<p rend="hangnum" n="19:95"><hi rend="paranum">19:95</hi><hi rend="dot">.</hi></p>

<p rend="gatha1"> ‘‘Arajaṃ rajasā vacchaṃ, kisaṃ avakiriya daṇḍakī;</p>

<p rend="gathalast">Tālova mūlato chinno, sa rājā vibhavaṅgato.</p>

<p rend="hangnum" n="19:96"><hi rend="paranum">19:96</hi><hi rend="dot">.</hi></p>

<p rend="gatha1"> ‘‘Upahacca manaṃ majjho, mātaṅgasmiṃ yasassine;</p>

<p rend="gathalast">Sapārisajjo ucchinno, majjhāraññaṃ tadā ahu.</p>

<p rend="hangnum" n="19:97"><hi rend="paranum">19:97</hi><hi rend="dot">.</hi></p>

<p rend="gatha1"> ‘‘Kaṇhadīpāyanāsajja, isiṃ andhakaveṇḍayo;</p>

<p rend="gathalast">Aññoññaṃ musalā hantvā, sampattā yamasādhanaṃ.</p>

<p rend="hangnum" n="19:98"><hi rend="paranum">19:98</hi><hi rend="dot">.</hi></p>

<p rend="gatha1"> ‘‘Athāyaṃ isinā satto, antalikkhacaro pure;</p>

<p rend="gathalast">Pāvekkhi pathaviṃ cecco, hīnatto pattapariyāyaṃ.</p>

<p rend="hangnum" n="19:99"><hi rend="paranum">19:99</hi><hi rend="dot">.</hi></p>

<p rend="gatha1"> ‘‘Tasmā hi chandāgamanaṃ, nappasaṃsanti paṇḍitā;</p>

<p rend="gathalast">Aduṭṭhacitto bhāseyya, giraṃ saccūpasaṃhitaṃ.</p>

<p rend="hangnum" n="19:100"><hi rend="paranum">19:100</hi><hi rend="dot">.</hi></p>

<p rend="gatha1"> ‘‘Manasā ce paduṭṭhena, yo naro pekkhate muniṃ;</p>

<p rend="gathalast">Vijjācaraṇasampannaṃ, gantā so nirayaṃ adho.</p>

<p rend="hangnum" n="19:101"><hi rend="paranum">19:101</hi><hi rend="dot">.</hi></p>

<p rend="gatha1"> ‘‘Ye <pb ed="V" n="5.0260" /> vuḍḍhe paribhāsanti, pharusūpakkamā janā;</p>

<p rend="gathalast">Anapaccā adāyādā, tālavatthu bhavanti te.</p>

<p rend="hangnum" n="19:102"><hi rend="paranum">19:102</hi><hi rend="dot">.</hi></p>

<p rend="gatha1"> ‘‘Yo ca pabbajitaṃ hanti, katakiccaṃ mahesinaṃ;</p>

<p rend="gathalast">Sa kāḷasutte niraye, cirarattāya paccati.</p>

<p rend="hangnum" n="19:103"><hi rend="paranum">19:103</hi><hi rend="dot">.</hi></p>

<p rend="gatha1"> ‘‘Yo ca rājā adhammaṭṭho, raṭṭhaviddhaṃsano mago;</p>

<p rend="gathalast">Tāpayitvā janapadaṃ, tāpane pecca paccati.</p>

<p rend="hangnum" n="19:104"><hi rend="paranum">19:104</hi><hi rend="dot">.</hi></p>

<p rend="gatha1"> ‘‘So ca vassasahassāni, sataṃ dibbāni paccati;</p>

<p rend="gathalast">Accisaṅghapareto so, dukkhaṃ vedeti vedanaṃ.</p>

<p rend="hangnum" n="19:105"><hi rend="paranum">19:105</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="5.0268" /><pb ed="M" n="5.0285" /> aggisikhā kāyā, niccharanti pabhassarā;</p>

<p rend="gathalast">Tejobhakkhassa gattāni, lomehi ca nakhehi ca.</p>

<p rend="hangnum" n="19:106"><hi rend="paranum">19:106</hi><hi rend="dot">.</hi></p>

<p rend="gatha1"> ‘‘Ḍayhamānena gattena, niccaṃ santarabāhiraṃ;</p>

<p rend="gathalast">Dukkhābhitunno nadati, nāgo tuttaṭṭito yathā.</p>

<p rend="hangnum" n="19:107"><hi rend="paranum">19:107</hi><hi rend="dot">.</hi></p>

<p rend="gatha1"> ‘‘Yo lobhā pitaraṃ hanti, dosā vā purisādhamo;</p>

<p rend="gathalast">Sa kāḷasutte niraye, cirarattāya paccati.</p>

<p rend="hangnum" n="19:108"><hi rend="paranum">19:108</hi><hi rend="dot">.</hi></p>

<p rend="gatha1"> ‘‘Sa tādiso paccati lohakumbhiyaṃ, pakkañca sattīhi hananti nittacaṃ;</p>

<p rend="gathalast">Andhaṃ karitvā muttakarīsabhakkhaṃ, khāre nimujjanti tathāvidhaṃ naraṃ.</p>

<p rend="hangnum" n="19:109"><hi rend="paranum">19:109</hi><hi rend="dot">.</hi></p>

<p rend="gatha1"> ‘‘Tattaṃ pakkuthitamayoguḷañca, dīghe ca phāle cirarattatāpite;</p>

<p rend="gathalast">Vikkhambhamādāya vibandharajjubhi, vivaṭe mukhe sampavisanti rakkhasā.</p>

<p rend="hangnum" n="19:110"><hi rend="paranum">19:110</hi><hi rend="dot">.</hi></p>

<p rend="gatha1"> ‘‘Sāmā ca soṇā sabalā ca gijjhā, kākolasaṅghā ca dijā ayomukhā;</p>

<p rend="gathalast">Saṅgamma khādanti vipphandamānaṃ, jivhaṃ vibhajja vighāsaṃ salohitaṃ.</p>

<p rend="hangnum" n="19:111"><hi rend="paranum">19:111</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="5.0261" /> daḍḍhatālaṃ paribhinnagattaṃ, nippothayantā anuvicaranti rakkhasā;</p>

<p rend="gatha2">Ratī hi tesaṃ dukhino panītare, etādisasmiṃ niraye vasanti;</p>

<p rend="gathalast">Ye keci loke idha pettighātino.</p>

<p rend="hangnum" n="19:112"><hi rend="paranum">19:112</hi><hi rend="dot">.</hi></p>

<p rend="gatha1"> ‘‘Putto ca mātaraṃ hantvā, ito gantvā yamakkhayaṃ;</p>

<p rend="gathalast">Bhusamāpajjate dukkhaṃ, attakammaphalūpago.</p>

<p rend="hangnum" n="19:113"><hi rend="paranum">19:113</hi><hi rend="dot">.</hi></p>

<p rend="gatha1"> ‘‘Amanussā atibalā, hantāraṃ janayantiyā;</p>

<p rend="gathalast">Ayomayehi vālehi, pīḷayanti punappunaṃ.</p>

<p rend="hangnum" n="19:114"><hi rend="paranum">19:114</hi><hi rend="dot">.</hi></p>

<p rend="gatha1"> ‘‘Tamassavaṃ <pb ed="P" n="5.0269" /><pb ed="M" n="5.0286" /> sakā gattā, rudhiraṃ attasambhavaṃ;</p>

<p rend="gathalast">Tambalohavilīnaṃva, tattaṃ pāyenti mattighaṃ.</p>

<p rend="hangnum" n="19:115"><hi rend="paranum">19:115</hi><hi rend="dot">.</hi></p>

<p rend="gatha1"> ‘‘Jigucchaṃ kuṇapaṃ pūtiṃ, duggandhaṃ gūthakaddamaṃ;</p>

<p rend="gathalast">Pubbalohitasaṅkāsaṃ, rahadamogayha tiṭṭhati.</p>

<p rend="hangnum" n="19:116"><hi rend="paranum">19:116</hi><hi rend="dot">.</hi></p>

<p rend="gatha1"> ‘‘Tamenaṃ kimayo tattha, atikāyā ayomukhā;</p>

<p rend="gathalast">Chaviṃ bhetvāna khādanti, saṃgiddhā maṃsalohite.</p>

<p rend="hangnum" n="19:117"><hi rend="paranum">19:117</hi><hi rend="dot">.</hi></p>

<p rend="gatha1"> ‘‘So ca taṃ nirayaṃ patto, nimuggo sataporisaṃ;</p>

<p rend="gathalast">Pūtikaṃ kuṇapaṃ vāti, samantā satayojanaṃ.</p>

<p rend="hangnum" n="19:118"><hi rend="paranum">19:118</hi><hi rend="dot">.</hi></p>

<p rend="gatha1"> ‘‘Cakkhumāpi hi cakkhūhi, tena gandhena jīyati;</p>

<p rend="gathalast">Etādisaṃ brahmadatta, mātugho labhate dukhaṃ.</p>

<p rend="hangnum" n="19:119"><hi rend="paranum">19:119</hi><hi rend="dot">.</hi></p>

<p rend="gatha1"> ‘‘Khuradhāramanukkamma, tikkhaṃ durabhisambhavaṃ;</p>

<p rend="gathalast">Patanti gabbhapātiyo, duggaṃ vetaraṇiṃ nadiṃ.</p>

<p rend="hangnum" n="19:120"><hi rend="paranum">19:120</hi><hi rend="dot">.</hi></p>

<p rend="gatha1"> ‘‘Ayomayā simbaliyo, soḷasaṅgulakaṇṭakā;</p>

<p rend="gathalast">Ubhato abhilambanti, duggaṃ vetaraṇiṃ nadiṃ.</p>

<p rend="hangnum" n="19:121"><hi rend="paranum">19:121</hi><hi rend="dot">.</hi></p>

<p rend="gatha1"> ‘‘Te <pb ed="V" n="5.0262" /> accimanto tiṭṭhanti, aggikkhandhāva ārakā;</p>

<p rend="gathalast">Ādittā jātavedena, uddhaṃ yojanamuggatā.</p>

<p rend="hangnum" n="19:122"><hi rend="paranum">19:122</hi><hi rend="dot">.</hi></p>

<p rend="gatha1"> ‘‘Ete vajanti niraye, tatte tikhiṇakaṇṭake;</p>

<p rend="gathalast">Nāriyo ca aticārā, narā ca paradāragū.</p>

<p rend="hangnum" n="19:123"><hi rend="paranum">19:123</hi><hi rend="dot">.</hi></p>

<p rend="gatha1"> ‘‘Te patanti adhokkhandhā, vivattā vihatā puthū;</p>

<p rend="gathalast">Sayanti vinividdhaṅgā, dīghaṃ jagganti sabbadā.</p>

<p rend="hangnum" n="19:124"><hi rend="paranum">19:124</hi><hi rend="dot">.</hi></p>

<p rend="gatha1"> ‘‘Tato ratyā vivasāne, mahatiṃ pabbatūpamaṃ;</p>

<p rend="gathalast">Lohakumbhiṃ pavajjanti, tattaṃ aggisamūdakaṃ.</p>

<p rend="hangnum" n="19:125"><hi rend="paranum">19:125</hi><hi rend="dot">.</hi></p>

<p rend="gatha1"> ‘‘Evaṃ divā ca ratto ca, dussīlā mohapārutā;</p>

<p rend="gathalast">Anubhonti sakaṃ kammaṃ, pubbe dukkaṭamattano.</p>

<p rend="hangnum" n="19:126"><hi rend="paranum">19:126</hi><hi rend="dot">.</hi></p>

<p rend="gatha1"> ‘‘Yā ca bhariyā dhanakkītā, sāmikaṃ atimaññati;</p>

<p rend="gathalast">Sassuṃ vā sasuraṃ vāpi, jeṭṭhaṃ vāpi nanandaraṃ.</p>

<p rend="hangnum" n="19:127"><hi rend="paranum">19:127</hi><hi rend="dot">.</hi></p>

<p rend="gatha1"> ‘‘Tassā <pb ed="M" n="5.0287" /> vaṅkena jivhaggaṃ, nibbahanti sabandhanaṃ;</p>

<p rend="gatha2">Sa <pb ed="P" n="5.0270" /> byāmamattaṃ kiminaṃ, jivhaṃ passati attani;</p>

<p rend="gathalast">Viññāpetuṃ na sakkoti, tāpane pecca paccati.</p>

<p rend="hangnum" n="19:128"><hi rend="paranum">19:128</hi><hi rend="dot">.</hi></p>

<p rend="gatha1"> ‘‘Orabbhikā sūkarikā, macchikā migabandhakā;</p>

<p rend="gathalast">Corā goghātakā luddā, avaṇṇe vaṇṇakārakā.</p>

<p rend="hangnum" n="19:129"><hi rend="paranum">19:129</hi><hi rend="dot">.</hi></p>

<p rend="gatha1"> ‘‘Sattīhi lohakūṭehi, nettiṃsehi usūhi ca;</p>

<p rend="gathalast">Haññamānā khāranadiṃ, papatanti avaṃsirā.</p>

<p rend="hangnum" n="19:130"><hi rend="paranum">19:130</hi><hi rend="dot">.</hi></p>

<p rend="gatha1"> ‘‘Sāyaṃ pāto kūṭakārī, ayokūṭehi haññati;</p>

<p rend="gathalast">Tato vantaṃ durattānaṃ, paresaṃ bhuñjare sadā.</p>

<p rend="hangnum" n="19:131"><hi rend="paranum">19:131</hi><hi rend="dot">.</hi></p>

<p rend="gatha1"> ‘‘Dhaṅkā <pb ed="V" n="5.0263" /> bheraṇḍakā gijjhā, kākolā ca ayomukhā;</p>

<p rend="gathalast">Vipphandamānaṃ khādanti, naraṃ kibbisakārakaṃ.</p>

<p rend="hangnum" n="19:132"><hi rend="paranum">19:132</hi><hi rend="dot">.</hi></p>

<p rend="gatha1"> ‘‘Ye migena migaṃ hanti, pakkhiṃ vā pana pakkhinā;</p>

<p rend="gathalast">Asanto rajasā channā, gantā te nirayussada’’nti.</p>

<p rend="bodytext">Tattha <hi rend="bold">dhammo patho</hi>ti dasakusalakammapathadhammo khemo appaṭibhayo sugatimaggo. <hi rend="bold">Visamajīvino</hi>ti adhammena kappitajīvikā. <hi rend="bold">Niraye te</hi>ti te etesaṃ nibbattaniraye kathemi. <hi rend="bold">Suṇohi me</hi>ti mahāsatto raññā pitughātakānaṃ nibbattanirayaṃ pucchitopi pathamaṃ taṃ adassetvā aṭṭha mahāniraye soḷasa ca ussadaniraye dassetuṃ evamāha. Kiṃkāraṇā? Paṭhamañhi tasmiṃ dassiyamāne rājā phalitena hadayena tattheva mareyya, imesu pana nirayesu paccamānasatte disvā diṭṭhānugatiko hutvā ‘‘ahaṃ viya aññepi bahū pāpakammino atthi, ahaṃ etesaṃ antare paccissāmī’’ti sañjātupatthambho arogo bhavissatīti te pana niraye dassento mahāsatto paṭhamaṃ iddhibalena pathaviṃ dvidhā katvā pacchā dassesi.</p>

<p rend="bodytext">Tesaṃ vacanattho – nirayapālehi pajjalitāni nānāvudhāni gahetvā khaṇḍākhaṇḍikaṃ chinnā hīraṃ hīraṃ katā nerayikasattā punappunaṃ sañjīvanti etthāti <hi rend="bold">sañjīvo</hi>. Nirayapālā punappunaṃ nadantā vaggantā pajjalitāni nānāvudhāni gahetvā jalitāya lohapathaviyaṃ nerayike satte aparāparaṃ anubandhitvā paharitvā jalitapathaviyaṃ patite jalitakāḷasuttaṃ pātetvā jalitapharasuṃ <pb ed="M" n="5.0288" /> gahetvā sayaṃ unnadantā mahantena aṭṭassarena viravante aṭṭhaṃse soḷasaṃse karontā ettha tacchantīti <hi rend="bold">kāḷasutto</hi>. Mahantā jalitaayapabbatā ghātenti etthāti <hi rend="bold">saṅghāto</hi>. Tattha kira satte navayojanāya jalitāya ayapathaviyā yāva kaṭito <pb ed="P" n="5.0271" /> pavesetvā niccale karonti. Atha puratthimato jalito ayapabbato samuṭṭhāya asani viya viravanto āgantvā te satte saṇhakaraṇiyaṃ tile pisanto viya gantvā pacchimadisāya tiṭṭhati, pacchimadisato samuṭṭhitopi tatheva gantvā puratthimadisāya tiṭṭhati. Dve pana ekato samāgantvā ucchuyante ucchukhaṇḍāni viya pīḷenti. Evaṃ tattha bahūni vassasatasahassāni dukkhaṃ anubhonti.</p>

<p rend="bodytext"><hi rend="bold">Dve ca roruvā</hi>ti jālaroruvo, dhūmaroruvo cāti dve. Tattha jālaroruvo kappena saṇṭhitāhi rattalohajālāhi puṇṇo, dhūmaroruvo khāradhūmena puṇṇo. Tesu jālaroruve paccantānaṃ navahi vaṇṇamukhehi jālā pavisitvā sarīraṃ dahanti, dhūmaroruve paccantānaṃ navahi vaṇamukhehi khāradhūmo <pb ed="V" n="5.0264" /> pavisitvā piṭṭhaṃ viya sarīraṃ sedeti. Ubhayatthapi paccantā sattā mahāviravaṃ viravantīti dvepi ‘‘roruvā’’ti vuttā. Jālānaṃ vā paccanasattānaṃ vā tesaṃ dukkhassa vā vīci antaraṃ natthi etthāti avīci, mahanto avīci <hi rend="bold">mahāvīci</hi>. Tattha hi puratthimādīhi bhittīhi jālā uṭṭhahitvā pacchimādīsu paṭihaññati, tā ca bhittiyo vinivijjhitvā purato yojanasataṃ gaṇhāti. Heṭṭhā uṭṭhitā jālā upari paṭihaññati, upari uṭṭhitā heṭṭhā paṭihaññati. Evaṃ tāvettha jālānaṃ vīci nāma natthi. Tassa pana anto yojanasataṃ ṭhānaṃ khīravallipiṭṭhassa pūritanāḷi viya sattehi nirantaraṃ pūritaṃ catūhi iriyāpathehi paccantānaṃ sattānaṃ pamāṇaṃ natthi, na ca aññamaññaṃ byābādhenti, sakaṭṭhāneyeva paccanti. Evamettha sattānaṃ vīci nāma natthi. Yathā pana jivhagge cha madhubindūni sattamassa tambalohabinduno anudahanabalavatāya abbohārikāni honti, tathā tattha anudahanabalavatāya sesā cha akusalavipākupekkhā abbohārikā honti, dukkhameva nirantaraṃ paññāyati. Evamettha dukkhassa vīci nāma natthi. Svāyaṃ saha bhittīhi vikkhambhato aṭṭhārasādhikatiyojanasato, āvaṭṭato pana catupaṇṇāsādhikanavayojanasato, saha ussadehi dasa yojanasahassāni. Evamassa mahantatā veditabbā.</p>

<p rend="bodytext">Niccale <pb ed="M" n="5.0289" /> satte tapatīti <hi rend="bold">tāpano</hi>. Ativiya tāpetīti <hi rend="bold">patāpano</hi>. Tattha tāpanasmiṃ tāva satte tālakkhandhappamāṇe jalitaayasūle nisīdāpenti. Tato heṭṭhā pathavī jalati, sūlāni jalanti, sattā jalanti. Evaṃ so nirayo niccale satte tapati. Itarasmiṃ pana nibbattasatte jalantehi āvudhehi paharitvā jalitaṃ ayapabbataṃ āropenti. Tesaṃ pabbatamatthake ṭhitakāle kammapaccayo vāto paharati. Te tattha saṇṭhātuṃ asakkontā uddhaṃpādā adhosirā patanti. Atha heṭṭhā ayapathavito jalitāni ayasūlāni uṭṭhahanti. Te tāni matthakeneva paharitvā tesu vinividdhasarīrā <pb ed="P" n="5.0272" /> jalantā paccanti. Evamesa ativiya tāpetīti.</p>

<p rend="bodytext">Bodhisatto pana ete niraye dassento paṭhamaṃ sañjīvaṃ dassetvā tattha paccante nerayikasatte disvā mahājanassa mahābhaye uppanne taṃ antaradhāpetvā puna pathaviṃ dvidhā katvā kāḷasuttaṃ dassesi, tatthapi paccamāne satte disvā mahājanassa mahābhaye uppanne tampi antaradhāpesīti evaṃ paṭipāṭiyā dassesi. Tato rājānaṃ āmantetvā, ‘‘mahārāja, tayā imesu aṭṭhasu mahānirayesu paccamāne satte disvā appamādaṃ kātuṃ vaṭṭatī’’ti vatvā puna tesaññeva mahānirayānaṃ kiccaṃ kathetuṃ <hi rend="bold">‘‘iccete’’</hi>tiādimāha. Tattha <hi rend="bold">akkhātā</hi>ti mayā ca tuyhaṃ kathitā, porāṇakehi ca kathitāyeva. <hi rend="bold">Ākiṇṇā</hi>ti paripuṇṇā. <hi rend="bold">Paccekā soḷasussadā</hi>ti etesaṃ <pb ed="V" n="5.0265" /> nirayānaṃ ekekassa catūsu dvāresu ekekasmiṃ cattāro cattāro katvā soḷasa soḷasa ussadanirayāti sabbepi sataṃ aṭṭhavīsati ca ussadanirayā aṭṭha ca mahānirayāti chattiṃsanirayasataṃ. <hi rend="bold">Kadariyatāpanā</hi>ti sabbete kadariyānaṃ tāpanā. Balavadukkhatāya <hi rend="bold">ghorā</hi>. Kammanibbattānaṃ accīnaṃ atthitāya <hi rend="bold">accimanto</hi>. Bhayassa mahantatāya <hi rend="bold">mahabbhayā</hi>. Diṭṭhamattā vā sutamattā vā lomāni haṃsantīti <hi rend="bold">lomahaṃsanarūpā ca</hi>. Bhīsanatāya <hi rend="bold">bhesmā</hi>. Bhayajananatāya <hi rend="bold">paṭibhayā</hi>. Sukhābhāvena <hi rend="bold">dukhā. Catukkaṇṇā</hi>ti sabbepi caturassamañjūsasadisā. <hi rend="bold">Vibhattā</hi>ti catudvāravasena vibhattā. <hi rend="bold">Bhāgaso mitā</hi>ti dvāravīthīnaṃ vasena koṭṭhāse ṭhapetvā mitā. <hi rend="bold">Ayasā paṭikujjitā</hi>ti sabbepi <pb ed="M" n="5.0290" /> navayojanikena ayakapālena paṭicchannā. <hi rend="bold">Phuṭā tiṭṭhantī</hi>ti sabbepi ettakaṃ ṭhānaṃ anupharitvā tiṭṭhanti.</p>

<p rend="bodytext"><hi rend="bold">Uddhaṃpādā avaṃsirā</hi>ti evaṃ tesu tesu nirayesu samparivattitvā punappunaṃ patamāne sandhāyāha. <hi rend="bold">Ativattāro</hi>ti pharusavācāhi atikkamitvā vattāro. Mahānirayesu kira yebhuyyena dhammikasamaṇabrāhmaṇesu katāparādhāva paccanti, tasmā evamāha. <hi rend="bold">Te bhūnahuno</hi>ti te isīnaṃ ativattāro attano vuḍḍhiyā hatattā bhūnahuno koṭṭhāsakatā macchā viya paccanti. <hi rend="bold">Asaṅkheyye</hi>ti gaṇetuṃ asakkuṇeyye. <hi rend="bold">Kibbisakārino</hi>ti dāruṇakammakārino. <hi rend="bold">Nikkhamanesino</hi>ti nirayā nikkhamanaṃ esantāpi gavesantāpi nikkhamanadvāraṃ nādhigacchanti. <hi rend="bold">Puratthimenā</hi>ti yadā taṃ dvāraṃ apārutaṃ hoti, atha tadabhimukhā dhāvanti, tesaṃ tattha chaviādīni jhāyanti. Dvārasamīpaṃ pattānañca tesaṃ taṃ pidhīyati, pacchimadvāraṃ apārutaṃ viya khāyati. Esa nayo sabbattha. <hi rend="bold">Na sādhurūpe</hi>ti vuttappakāraṃ sappaṃ viya sādhurūpe isayo <hi rend="bold">na āsīde,</hi> na pharusavacanena kāyakammena vā ghaṭṭento upagaccheyya. Kiṃkāraṇā? Saññatānaṃ tapassīnaṃ āsāditattā aṭṭhasu mahānirayesu mahādukkhassa anubhavitabbattā.</p>

<p rend="bodytext">Idāni ye rājāno tathārūpe āsādetvā taṃ dukkhaṃ pattā, te dassetuṃ <hi rend="bold">‘‘atikāyo’’</hi>tiādimāha. Tattha <hi rend="bold">atikāyo</hi>ti balasampanno mahākāyo. <hi rend="bold">Mahissāso</hi>ti <pb ed="P" n="5.0273" /> mahādhanuggaho. <hi rend="bold">Kekakādhipo</hi>ti kekakaraṭṭhādhipati. <hi rend="bold">Sahassabāhū</hi>ti pañcahi dhanuggahasatehi bāhusahassena āropetabbaṃ dhanuṃ āropanasamatthatāya sahassabāhu. <hi rend="bold">Vibhavaṅgato</hi>ti vināsaṃ patto. Vatthūni pana <hi rend="bold">sarabhaṅgajātake</hi> (jā. 2.17.50 ādayo) vitthāritāni. <hi rend="bold">Upahacca mana</hi>nti attano cittaṃ padūsetvā. <hi rend="bold">Mātaṅgasmi</hi>nti mātaṅgapaṇḍite. Vatthu <hi rend="bold">mātaṅgajātake</hi> (jā. 1.15.1 ādayo) vaṇṇitaṃ. <hi rend="bold">Kaṇhadīpāyanāsajjā</hi>ti kaṇhadīpāyanaṃ āsajja. <hi rend="bold">Yamasādhana</hi>nti nirayapālakarañño āṇāpavattaṭṭhānaṃ. Vatthu <hi rend="bold">ghaṭapaṇḍitajātake</hi> (jā. 1.10.165 ādayo) vitthāritaṃ <pb ed="V" n="5.0266" />. <hi rend="bold">Isinā</hi>ti kapilatāpasena. <hi rend="bold">Pāvekkhī</hi>ti paviṭṭho. <hi rend="bold">Cecco</hi>ti cetiyarājā. <hi rend="bold">Hīnatto</hi>ti parihīnattabhāvo antarahitaiddhi. <hi rend="bold">Pattapariyāya</hi>nti pariyāyaṃ maraṇakālaṃ patvā. Vatthu <hi rend="bold">cetiyajātake</hi> (jā. 1.8.45 ādayo) kathitaṃ.</p>

<p rend="bodytext"><hi rend="bold">Tasmā</hi><pb ed="M" n="5.0291" /><hi rend="bold">hī</hi>ti yasmā cittavasiko hutvā isīsu aparajjhitvā aṭṭhasu mahānirayesu paccati, tasmā hi. <hi rend="bold">Chandāgamana</hi>nti chandādicatubbidhampi agatigamanaṃ. <hi rend="bold">Paduṭṭhenā</hi>ti kuddhena. <hi rend="bold">Gantā so nirayaṃ adho</hi>ti so tena adhogamaniyena kammena adhonirayameva gacchati. Pāḷiyaṃ pana ‘‘nirayussada’’nti likhitaṃ, tassa ussadanirayaṃ gacchatīti attho. <hi rend="bold">Vuḍḍhe</hi>ti vayovuḍḍhe ca guṇavuḍḍhe ca. <hi rend="bold">Anapaccā</hi>ti bhavantarepi apaccaṃ vā dāyādaṃ vā na labhantīti attho. <hi rend="bold">Tālavatthū</hi>ti diṭṭhadhammepi chinnamūlatālo viya mahāvināsaṃ patvā niraye nibbattanti. <hi rend="bold">Yo ca pabbajitaṃ hantī</hi>ti yo bālajano samaṇaṃ hanati. <hi rend="bold">Cirarattāyā</hi>ti ciraṃ kālaṃ.</p>

<p rend="bodytext">Evaṃ mahāsatto isiviheṭhakānaṃ paccananiraye dassetvā upari adhammikarājūnaṃ paccananiraye dassento <hi rend="bold">‘‘yo cā’’</hi>tiādimāha. Tattha <hi rend="bold">raṭṭhaviddhaṃsano</hi>ti chandādivasena gantvā raṭṭhassa viddhaṃsano. <hi rend="bold">Accisaṅghapareto</hi>ti accisamūhaparikkhitto. <hi rend="bold">Tejobhakkhassā</hi>ti aggimeva khādantassa. <hi rend="bold">Gattānī</hi>ti tigāvute sarīre sabbaṅgapaccaṅgāni. <hi rend="bold">Lomehi ca nakhehi cā</hi>ti etehi saddhiṃ sabbāni ekajālāni honti. <hi rend="bold">Tuttaṭṭīto</hi>ti āneñjakāraṇaṃ kāriyamāno tuttehi viddho nāgo yathā nadati.</p>

<p rend="bodytext">Evaṃ mahāsatto adhammikarājūnaṃ paccananiraye dassetvā idāni pitughātakādīnaṃ paccananiraye dassetuṃ <hi rend="bold">‘‘yo lobhā’’</hi>tiādimāha. Tattha <hi rend="bold">lobhā</hi>ti yasadhanalobhena. <hi rend="bold">Dosā vā</hi>ti duṭṭhacittatāya vā. <hi rend="bold">Nittaca</hi>nti lohakumbhiyaṃ bahūni vasasahassāni pakkaṃ nīharitvā tigāvutamassa sarīraṃ nittacaṃ katvā jalitāya lohapathaviyaṃ pātetvā tiṇhehi ayasūlehi koṭṭetvā cuṇavicuṇṇaṃ karonti. <hi rend="bold">Andhaṃ karitvā</hi>ti, mahārāja, taṃ pitughātakaṃ nirayapālā jalitalohapathaviyaṃ uttānaṃ pātetvā jalitehi ayasūlehi akkhīni bhinditvā andhaṃ karitvā mukhe uṇhaṃ muttakarīsaṃ pakkhipitvā palālapīṭhaṃ viya naṃ parivattetvā kappena saṇṭhite khāre lohaudake nimujjāpenti. <hi rend="bold">Tattaṃ pakkuthitamayoguḷañcā</hi>ti puna pakkuthitaṃ gūthakalalañceva jalitaayoguḷañca khādāpenti. So pana taṃ āhariyamānaṃ disvā mukhaṃ pidheti. Athassa dīghe ciratāpite jalamāne phāle ādāya mukhaṃ vikkhambhetvā vivaritvā rajjubaddhaṃ ayabalisaṃ <pb ed="M" n="5.0292" /> khipitvā <pb ed="V" n="5.0267" /> jivhaṃ nīharitvā <pb ed="P" n="5.0274" /> tasmiṃ vivaṭe mukhe taṃ ayoguḷaṃ sampavisanti pakkhipanti. <hi rend="bold">Rakkhasā</hi>ti nirayapālā.</p>

<p rend="bodytext"><hi rend="bold">Sāmā cā</hi>ti, mahārāja, tassa pitughātakassa jivhaṃ balisena nikkaḍḍhitvā ayasaṅkūhi pathaviyaṃ nīhataṃ jivhaṃ sāmā soṇā sabalavaṇṇā sunakhā ca lohatuṇḍā gijjhā ca kākolasaṅghā ca aññe ca nānappakārā sakuṇā samāgantvā āvudhehi chindantā viya vibhajja kākapadākārena koṭṭhāse katvā vipphandamānaṃ salohitaṃ vighāsaṃ khādantā viya satte bhakkhayantīti attho. <hi rend="bold">Taṃ daḍḍhatāla</hi>nti taṃ pitughātakaṃ jhāyamānatālaṃ viya jalitasarīraṃ. <hi rend="bold">Paribhinnagatta</hi>nti tattha tattha paribhinnagattaṃ. <hi rend="bold">Nippothayantā</hi>ti jalitehi ayamuggarehi paharantā. <hi rend="bold">Ratī hi tesa</hi>nti tesaṃ nirayapālānaṃ sā rati kīḷā hoti. <hi rend="bold">Dukhino panītare</hi>ti itare pana nerayikasattā dukkhitā honti. <hi rend="bold">Pettighātino</hi>ti pitughātakā. Iti imaṃ pitughātakānaṃ paccananirayaṃ disvā rājā bhītatasito ahosi.</p>

<p rend="bodytext">Atha naṃ mahāsatto samassāsetvā mātughātakānaṃ paccananirayaṃ dassesi. <hi rend="bold">Yamakkhaya</hi>nti yamanivesanaṃ, nirayanti attho. <hi rend="bold">Attakammaphalūpago</hi>ti attano kammaphalena upagato. <hi rend="bold">Amanussā</hi>ti nirayapālā. <hi rend="bold">Hantāraṃ janayantiyā</hi>ti mātughātakaṃ. <hi rend="bold">Vālehī</hi>ti ayamakacivālehi veṭhetvā ayayantena pīḷayanti. <hi rend="bold">Ta</hi>nti taṃ mātughātakaṃ. <hi rend="bold">Pāyentī</hi>ti tassa pīḷiyamānassa ruhiraṃ gaḷitvā ayakapallaṃ pūreti. Atha naṃ yantato nīharanti, tāvadevassa sarīraṃ pākatikaṃ hoti. Taṃ pathaviyaṃ uttānaṃ nipajjāpetvā vilīnaṃ tambalohaṃ viya pakkuthitaṃ lohitaṃ pāyenti. <hi rend="bold">Ogayha tiṭṭhatī</hi>ti taṃ bahūni vassasahassāni ayayantehi pīḷetvā jegucche duggandhe paṭikūle mahante gūthakalalaāvāṭe khipanti, so taṃ rahadaṃ ogayha ogāhitvā tiṭṭhati. <hi rend="bold">Atikāyā</hi>ti ekadoṇikanāvappamāṇasarīrā. <hi rend="bold">Ayomukhā</hi>ti ayasūcimukhā. <hi rend="bold">Chaviṃ bhetvānā</hi>ti chavimādiṃ katvā yāva aṭṭhimpi bhetvā aṭṭhimiñjampi khādanti. <hi rend="bold">Saṃgiddhā</hi>ti gadhitā mucchitā. Na kevalañca khādanteva, adhomaggādīhi pana pavisitvā mukhādīhi <pb ed="M" n="5.0293" /> nikkhamanti, vāmapassādīhi pavisitvā dakkhiṇapassādīhi nikkhamanti, sakalampi sarīraṃ chiddāvachiddaṃ karonti, so tattha atidukkhapareto viravanto paccati. <hi rend="bold">So cā</hi>ti so mātughātako ca taṃ sataporisaṃ nirayaṃ patto sasīsako nimuggova hoti, tañca kuṇapaṃ samantā yojanasataṃ pūtikaṃ hutvā vāyati. <hi rend="bold">Mātugho</hi>ti mātughātako.</p>

<p rend="bodytext">Evaṃ mahāsatto mātughātakānaṃ paccananirayaṃ dassetvā puna gabbhapātakānaṃ paccananirayaṃ dassento <pb ed="V" n="5.0268" /> gāthamāha. <hi rend="bold">Khuradhāramanukkammā</hi>ti khuradhāranirayaṃ atikkamitvā. Tattha kira nirayapālā mahantamahante khure upari dhāre katvā santharanti, tato yāhi gabbhapātanakharabhesajjāni <pb ed="P" n="5.0275" /> pivitvā gabbhā pātitā, tā gabbhapātiniyo itthiyo jalitehi āvudhehi pothentā anubandhanti, tā tikhiṇakhuradhārāsu khaṇḍākhaṇḍikā hutvā punappunaṃ uṭṭhāya taṃ durabhisambhavaṃ khuradhāranirayaṃ akkamantiyo atikkamitvā nirayapālehi anubaddhā duggaṃ duratikkamaṃ visamaṃ vetaraṇiṃ nadiṃ patanti. Tattha kammakāraṇaṃ <hi rend="bold">nimijātake</hi> (jā. 2.22.421 ādayo) āvi bhavissati.</p>

<p rend="bodytext">Evaṃ gabbhapātinīnaṃ nirayaṃ dassetvā mahāsatto yattha paradārikā ca aticāriniyo ca patantā paccanti, taṃ kaṇṭakasimbalinirayaṃ dassento <hi rend="bold">‘‘ayomayā’’</hi>tiādimāha. Tattha <hi rend="bold">ubhato abhilambantī</hi>ti vetaraṇiyā ubhosu tīresu tāsaṃ simbalīnaṃ sākhā olambanti. <hi rend="bold">Te accimanto</hi>ti te pajjalitasarīrā sattā accimanto hutvā tiṭṭhanti. <hi rend="bold">Yojana</hi>nti tigāvutaṃ tesaṃ sarīraṃ, tato uṭṭhitajālāya pana saddhiṃ yojanaubbedhā honti. <hi rend="bold">Ete vajantī</hi>ti te paradārikā sattā nānāvidhehi āvudhehi koṭṭiyamānā ete simbaliniraye abhiruhanti. <hi rend="bold">Te patantī</hi>ti te bahūni vassasahassāni rukkhaviṭapesu laggā jhāyitvā puna nirayapālehi āvudhehi vihatā vivattā hutvā parivattitvā adhosīsakā patanti. <hi rend="bold">Puthū</hi>ti bahū. <hi rend="bold">Vinividdhaṅgā</hi>ti tesaṃ tato patanakāle heṭṭhā ayapathavito sūlāni uṭṭhahitvā tesaṃ matthakaṃ paṭicchanti, tāni tesaṃ adhomaggena nikkhamanti, te evaṃ sūlesu viddhasarīrā cirarattā sayanti. <hi rend="bold">Dīgha</hi>nti supinepi niddaṃ alabhantā dīgharattaṃ jaggantīti attho. <hi rend="bold">Ratyā vivasāne</hi>ti rattīnaṃ accayena, cirakālātikkamenāti attho <pb ed="M" n="5.0294" />. <hi rend="bold">Pavajjantī</hi>ti saṭṭhiyojanikaṃ jalitaṃ lohakumbhiṃ kappena saṇṭhitaṃ jalitatambaloharasapuṇṇaṃ lohakumbhiṃ nirayapālehi khittā paccanti. <hi rend="bold">Dussīlā</hi>ti paradārikā.</p>

<p rend="bodytext">Evaṃ mahāsatto paradārikaaticārikānaṃ paccanasimbalinirayaṃ dassetvā ito paraṃ sāmikavattasassusasuravattādīni apūrentīnaṃ paccanaṭṭhānaṃ pakāsento <hi rend="bold">‘‘yā cā’’</hi>tiādimāha. Tattha <hi rend="bold">atimaññatī</hi>ti <hi rend="bold">bhisajātake</hi> (jā. 1.14.78 ādayo) vuttaṃ sāmikavattaṃ akarontī atikkamitvā maññati. <hi rend="bold">Jeṭṭhaṃ vā</hi>ti sāmikassa jeṭṭhabhātaraṃ. <hi rend="bold">Nanandara</hi>nti sāmikassa bhaginiṃ. Etesampi hi aññatarassa hatthapādapiṭṭhiparikammanhāpanabhojanādibhedaṃ vattaṃ apūrentī tesu hirottappaṃ anupaṭṭhapentī te atimaññati nāma, sāpi niraye nibbatti. <hi rend="bold">Vaṅkenā</hi>ti tassā sāmikavattādīnaṃ aparipūrikāya sāmikādayo akkositvā paribhāsitvā niraye nibbattāya lohapathaviyaṃ <pb ed="V" n="5.0269" /> nipajjāpetvā ayasaṅkunā mukhaṃ vivaritvā balisena jivhaggaṃ nibbahanti, rajjubandhanena sabandhanaṃ kaḍḍhanti. <hi rend="bold">Kimina</hi>nti kimibharitaṃ. Idaṃ vuttaṃ hoti – mahārāja, so nerayikasatto evaṃ nikkaḍḍhitaṃ attano byāmena byāmamattaṃ jivhaṃ āvudhehi koṭṭitakoṭṭitaṭṭhāne sañjātehi mahādoṇippamāṇehi kimīhi bharitaṃ passati. <hi rend="bold">Viññāpetuṃ na sakkotī</hi>ti nirayapāle yācitukāmopi kiñci vattuṃ na sakkoti. <hi rend="bold">Tāpane</hi>ti evaṃ sā tattha bahūni vassasahassāni paccitvā puna tāpanamahāniraye paccati.</p>

<p rend="bodytext">Evaṃ mahāsatto sāmikavattasassusasuravattādīni apūrentīnaṃ paccananirayaṃ dassetvā idāni sūkarikādīnaṃ paccananiraye dassento <hi rend="bold">‘‘orabbhikā’’</hi>tiādimāha <pb ed="P" n="5.0276" />. Tattha <hi rend="bold">avaṇṇe vaṇṇakārakā</hi>ti pesuññakārakā. <hi rend="bold">Khāranadi</hi>nti ete orabbhikādayo etehi sattiādīhi haññamānā vetaraṇiṃ nadiṃ patantīti attho. Sesāni orabbhikādīnaṃ paccanaṭṭhānāni nimijātake āvi bhavissanti. <hi rend="bold">Kuṭakārī</hi>ti kūṭavinicchayassa ceva tulākūṭādīnañca kārake sandhāyetaṃ vuttaṃ. Tattha kūṭavinicchayakūṭaṭṭakārakakūṭaagghāpanikānaṃ paccananirayā nimijātake āvi bhavissanti. <hi rend="bold">Vanta</hi>nti vamitakaṃ. <hi rend="bold">Durattāna</hi>nti duggatattabhāvānaṃ. Idaṃ vuttaṃ hoti – mahārāja, te durattabhāvā sattā ayakūṭehi matthake bhijjamāne vamanti, tato taṃ vantaṃ jalitaayakapallehi tesu ekaccānaṃ mukhe khipanti <pb ed="M" n="5.0295" />, iti te paresaṃ vantaṃ bhuñjanti nāma. <hi rend="bold">Bheraṇḍakā</hi>ti siṅgālā. <hi rend="bold">Vipphandamāna</hi>nti adhomukhaṃ nipajjāpitaṃ nikkaḍḍhitajivhaṃ ito cito ca vipphandamānaṃ. <hi rend="bold">Migenā</hi>ti okacārakamigena. <hi rend="bold">Pakkhinā</hi>ti tathārūpeneva. <hi rend="bold">Gantā te</hi>ti gantāro te. <hi rend="bold">Nirayussada</hi>nti ussadanirayaṃ. Pāḷiyaṃ pana ‘‘nirayaṃ adho’’ti likhitaṃ. Ayaṃ pana nirayo nimijātake āvi bhavissatīti.</p>

<p rend="bodytext">Iti mahāsatto ettake niraye dassetvā idāni devalokavivaraṇaṃ katvā rañño devaloke dassento āha –</p>

<p rend="hangnum" n="19:133"><hi rend="paranum">19:133</hi><hi rend="dot">.</hi></p>

<p rend="gatha1"> ‘‘Santo ca uddhaṃ gacchanti, suciṇṇenidha kammunā;</p>

<p rend="gathalast">Suciṇṇassa phalaṃ passa, saindā devā sabrahmakā.</p>

<p rend="hangnum" n="19:134"><hi rend="paranum">19:134</hi><hi rend="dot">.</hi></p>

<p rend="gatha1"> ‘‘Taṃ taṃ brūmi mahārāja, dhammaṃ raṭṭhapatī cara;</p>

<p rend="gathalast">Tathā rāja carāhi dhammaṃ, yathā taṃ suciṇṇaṃ nānutappeyya pacchā’’ti.</p>

<p rend="bodytext">Tattha <pb ed="V" n="5.0270" /><hi rend="bold">santo</hi>ti kāyādīhi upasantā. <hi rend="bold">Uddha</hi>nti devalokaṃ. <hi rend="bold">Saindā</hi>ti tattha tattha indehi saddhiṃ. Mahāsatto hissa cātumahārājādike deve dassento, ‘‘mahārāja, cātumahārājike deve passa, cattāro mahārājāno passa, tāvatiṃse passa, sakkaṃ passā’’ti evaṃ sabbepi saindake sabrahmake ca deve dassento ‘‘idampi suciṇṇassa phalaṃ idampi phala’’nti dassesi. <hi rend="bold">Taṃ taṃ brūmī</hi>ti tasmā taṃ bhaṇāmi. <hi rend="bold">Dhamma</hi>nti ito paṭṭhāya pāṇātipātādīni pañca verāni pahāya dānādīni puññāni karohīti. <hi rend="bold">Yathā taṃ suciṇṇaṃ nānutappeyyā</hi>ti yathā taṃ dānādipuññakammaṃ suciṇṇaṃ pitughātakammapaccayaṃ vippaṭisāraṃ paṭicchādetuṃ samatthatāya taṃ nānutappeyya, tathā taṃ suciṇṇaṃ cara, bahuṃ puññaṃ karohīti attho.</p>

<p rend="bodytext">So <pb ed="P" n="5.0277" /> mahāsattassa dhammakathaṃ sutvā tato paṭṭhāya assāsaṃ paṭilabhi. Bodhisatto pana kiñci kālaṃ tattha vasitvā attano vasanaṭṭhānaññeva gato.</p>

<p rend="bodytext">Satthā <pb ed="M" n="5.0296" /> imaṃ dhammadesanaṃ āharitvā ‘‘na, bhikkhave, idāneva, pubbepesa mayā assāsitoyevā’’ti vatvā jātakaṃ samodhānesi ‘‘tadā rājā ajātasattu ahosi, isigaṇo buddhaparisā, saṃkiccapaṇḍito pana ahameva ahosi’’nti.</p>

<p rend="centre">Saṃkiccajātakavaṇṇanā dutiyā.</p>

<p rend="bodytext">Jātakuddānaṃ –</p>

<p rend="gatha1">Atha saṭṭhinipātamhi, suṇātha mama bhāsitaṃ;</p>

<p rend="gatha2">Jātakasavhayano pavaro, soṇakaarindamasavhayano;</p>

<p rend="gathalast">Tathā vuttarathesabhakiccavaroti.</p>

<p rend="centre">Saṭṭhinipātavaṇṇanā niṭṭhitā.</p>

<p rend="chapter">20. Sattatinipāto</p>

<p rend="title">(531) 1. Kusajātakavaṇṇanā</p>

<p rend="bodytext"><hi rend="bold">Idaṃ</hi><pb ed="V" n="5.0271" /><pb ed="P" n="5.0278" /><hi rend="bold">te raṭṭha</hi>nti idaṃ satthā jetavane viharanto ukkaṇṭhitabhikkhuṃ ārabbha kathesi. Eko kira sāvatthivāsī kulaputto sāsane uraṃ datvā pabbajito ekadivasaṃ sāvatthiyaṃ piṇḍāya caranto ekaṃ alaṅkataitthiṃ disvā subhanimittaggāhavasena oloketvā kilesābhibhūto anabhirato vihāsi dīghakesanakho kiliṭṭhacīvaro uppaṇḍuppaṇḍukajāto dhamanīsanthatagatto. Yathā hi devalokā cavanadhammānaṃ devaputtānaṃ pañca pubbanimittāni paññāyanti, mālā milāyanti, vatthāni kilissanti, sarīre dubbaṇṇiyaṃ okkamati, ubhohi kacchehi sedā muccanti, devo devāsane nābhiramati, evameva sāsanā cavanadhammānaṃ ukkaṇṭhitabhikkhūnaṃ pañca pubbanimittāni paññāyanti, saddhāpupphāni milāyanti, sīlavatthāni kilissanti, sarīre maṅkutāya ceva ayasavasena ca dubbaṇṇiyaṃ okkamati, kilesasedā muccanti, araññarukkhamūlasuññāgāresu nābhiramanti. Tassapi tāni paññāyiṃsu. Atha naṃ bhikkhū satthu santikaṃ netvā ‘‘ayaṃ, bhante, ukkaṇṭhito’’ti dassesuṃ. Satthā ‘‘saccaṃ kira tvaṃ, bhikkhu, ukkaṇṭhitosī’’ti taṃ pucchitvā ‘‘saccaṃ, bhante’’ti vutte ‘‘mā, bhikkhu, kilesavasiko hohi, mātugāmo nāmesa pāpo, tasmiṃ paṭibaddhacittataṃ vinodehi, sāsane abhirama, mātugāme paṭibaddhacittatāya hi tejavantopi porāṇakapaṇḍitā nittejā hutvā anayabyasanaṃ pāpuṇiṃsū’’ti vatvā atītaṃ āhari.</p>

<p rend="bodytext">Atīte mallaraṭṭhe kusāvatīrājadhāniyaṃ okkāko nāma rājā dhammena samena rajjaṃ kāresi. Tassa soḷasannaṃ itthisahassānaṃ jeṭṭhikā <pb ed="P" n="5.0279" /><pb ed="M" n="5.0297" /> sīlavatī nāma aggamahesī ahosi, sā neva puttaṃ, na dhītaraṃ labhi. Athassa nāgarā ceva raṭṭhavāsino ca rājanivesanadvāre sannipatitvā ‘‘raṭṭhaṃ nassissati, raṭṭhaṃ nassissatī’’ti upakkosiṃsu. Rājā sīhapañjaraṃ ugghāṭetvā ‘‘mayi rajjaṃ kārente adhammakāro nāma natthi, kasmā upakkosathā’’ti pucchi. ‘‘Saccaṃ, deva, adhammakāro nāma natthi, apica vaṃsānurakkhako <pb ed="M" n="5.0298" /> pana vo putto natthi, añño <pb ed="V" n="5.0272" /> rajjaṃ gahetvā raṭṭhaṃ nāsessati, tasmā dhammena rajjaṃ kāretuṃ samatthaṃ puttaṃ patthethā’’ti. ‘‘Puttaṃ patthento kiṃ karomī’’ti? ‘‘Paṭhamaṃ tāva ekaṃ sattāhaṃ cullanāṭakaṃ dhammanāṭakaṃ katvā vissajjetha, sace sā puttaṃ labhissati, sādhu, no ce, atha majjhimanāṭakaṃ vissajjetha, tato jeṭṭhanāṭakaṃ, avassaṃ ettakāsu itthīsu ekā puññavatī puttaṃ labhissatī’’ti. Rājā tesaṃ vacanena tathā katvā satta divase yathāsukhaṃ abhiramitvā āgatāgataṃ pucchi – ‘‘kacci vo putto laddho’’ti? Sabbā ‘‘na labhāma, devā’’ti āhaṃsu. Rājā ‘‘na me putto uppajjissatī’’ti anattamano ahosi. Nāgarā puna tatheva upakkosiṃsu. Rājā ‘‘kiṃ upakkosatha, mayā tumhākaṃ vacanena nāṭakāni vissaṭṭhāni, ekāpi puttaṃ na labhati, idāni kiṃ karomā’’ti āha. ‘‘Deva, etā dussīlā bhavissanti nippuññā, natthi etāsaṃ puttalābhāya puññaṃ, tumhe etāsu puttaṃ alabhantīsupi mā appossukkataṃ āpajjatha, aggamahesī vo sīlavatī devī sīlasampannā, taṃ vissajjetha, tassā putto uppajjissatī’’ti.</p>

<p rend="bodytext">So ‘‘sādhū’’ti sampaṭicchitvā ‘‘ito kira sattame divase rājā sīlavatiṃ deviṃ dhammanāṭakaṃ katvā vissajjessati, purisā sannipatantū’’ti bheriṃ carāpetvā sattame divase deviṃ alaṅkārāpetvā rājanivesanā otāretvā vissajjesi. Tassā sīlatejena sakkassa bhavanaṃ uṇhākāraṃ dassesi. Sakko ‘‘kiṃ nu kho’’ti āvajjento deviyā puttapatthanabhāvaṃ ñatvā ‘‘etissā mayā puttaṃ <pb ed="P" n="5.0280" /> dātuṃ vaṭṭati, atthi nu kho devaloke etissā anucchaviko putto’’ti upadhārento bodhisattaṃ addasa. So kira tadā tāvatiṃsabhavane āyuṃ khepetvā uparidevaloke nibbattitukāmo ahosi. Sakko tassa vimānadvāraṃ gantvā taṃ pakkositvā, ‘‘mārisa, tayā manussalokaṃ gantvā okkākarañño aggamahesiyā kucchimhi paṭisandhiṃ gaṇhituṃ vaṭṭatī’’ti sampaṭicchāpetvā aparampi devaputtaṃ ‘‘tvampi etissā eva putto bhavissasī’’ti vatvā ‘‘mā kho panassā koci sīlaṃ bhindatū’’ti mahallakabrāhmaṇavesena rañño nivesanadvāraṃ agamāsi.</p>

<p rend="bodytext">Mahājanopi nhāto alaṅkato ‘‘ahaṃ deviṃ gaṇhissāmi, ahaṃ deviṃ gaṇhissāmī’’ti rājadvāre sannipatitvā sakkañca disvā ‘‘tvaṃ kasmā āgatosī’’ti <pb ed="M" n="5.0299" /> parihāsamakāsi. Sakko ‘‘kiṃ maṃ tumhe garahatha, sacepi me sarīraṃ jiṇṇaṃ, rāgo pana na jīrati, sace sīlavatiṃ labhissāmi, ādāya naṃ gamissāmīti āgatomhī’’ti vatvā attano ānubhāvena sabbesaṃ puratova aṭṭhāsi. Añño koci tassa tejena purato bhavituṃ nāsakkhi. So taṃ sabbālaṅkārapaṭimaṇḍitaṃ nivesanā nikkhamantiññeva hatthe gahetvā pakkāmi. Atha naṃ tattha tattha ṭhitā <pb ed="V" n="5.0273" /> garahiṃsu ‘‘passatha, bho, mahallakabrāhmaṇo evaṃ uttamarūpadharaṃ deviṃ ādāya gacchati, attano yuttaṃ na jānātī’’ti. Devīpi ‘‘mahallako maṃ gahetvā gacchatī’’ti na aṭṭīyati na harāyati. Rājāpi vātapāne ṭhatvā ‘‘ko nu kho deviṃ gahetvā gacchatī’’ti olokento taṃ disvā anattamano ahosi.</p>

<p rend="bodytext">Sakko taṃ ādāya nagaradvārato nikkhamitvā dvārasamīpe ekaṃ gharaṃ māpesi vivaṭadvāraṃ paññattakaṭṭhattharikaṃ. Atha naṃ sā ‘‘idaṃ te nivesana’’nti pucchi. So ‘‘āma, bhadde, pubbe panāhaṃ eko, idānimhā mayaṃ dve janā, ahaṃ bhikkhāya caritvā taṇḍulādīni āharissāmi, tvaṃ imissā kaṭṭhattharikāya nipajjāhī’’ti vatvā taṃ mudunā hatthena parāmasanto <pb ed="P" n="5.0281" /> dibbasamphassaṃ pharāpetvā tattha nipajjāpesi. Sā dibbasamphassapharaṇena saññaṃ vissajjesi. Atha naṃ attano ānubhāvena tāvatiṃsabhavanaṃ netvā alaṅkatavimāne dibbasayane nipajjāpesi. Sā sattame divase pabujjhitvā taṃ sampattiṃ disvā ‘‘na so brāhmaṇo manusso, sakko bhavissatī’’ti aññāsi. Sakkopi tasmiṃ samaye pāricchattakamūle dibbanāṭakaparivuto nisinno ahosi. Sā sayanā uṭṭhāya tassa santikaṃ gantvā vanditvā ekamantaṃ aṭṭhāsi. Atha naṃ sakko ‘‘varaṃ te, devi, dadāmi, gaṇhāhī’’ti āha. ‘‘Tena hi, deva, ekaṃ puttaṃ me dehī’’ti. ‘‘Devi, tiṭṭhatu eko putto, ahaṃ te dve putte dassāmi. Tesu pana eko paññavā bhavissati virūpavā, eko rūpavā na paññavā. Tesu kataraṃ paṭhamaṃ icchasī’’ti? ‘‘Paññavantaṃ, devā’’ti. So ‘‘sādhū’’ti vatvā tassā kusatiṇaṃ dibbavatthaṃ dibbacandanaṃ pāricchattakapupphaṃ kokanudañca nāma vīṇaṃ datvā taṃ ādāya rañño sayanagharaṃ pavisitvā raññā saddhiṃ ekasayane nipajjāpetvā aṅguṭṭhakena tassā nābhiṃ parāmasi. Tasmiṃ khaṇe <pb ed="M" n="5.0300" /> bodhisatto tassā kucchimhi paṭisandhiṃ gaṇhi. Sakkopi sakaṭṭhānameva gato. Paṇḍitā devī gabbhassa patiṭṭhitabhāvaṃ jāni.</p>

<p rend="bodytext">Atha naṃ pabuddho rājā disvā, ‘‘devi, kena nītāsī’’ti pucchi. ‘‘Sakkena, devā’’ti. ‘‘Ahaṃ paccakkhato ekaṃ mahallakabrāhmaṇaṃ taṃ ādāya gacchantaṃ addasaṃ, kasmā maṃ vañcesī’’ti? ‘‘Saddahatha, deva, sakko maṃ gahetvā devalokaṃ nesī’’ti. ‘‘Na saddahāmi, devī’’ti. Athassa sā sakkadattiyaṃ kusatiṇaṃ dassetvā ‘‘saddahathā’’ti āha. Rājā ‘‘kusatiṇaṃ nāma yato kutoci labbhatī’’ti na saddahi. Athassa sā dibbavatthādīni dassesi. Rājā tāni disvā saddahitvā, ‘‘bhadde, sakko tāva taṃ netu, putto pana te laddho’’ti pucchi. ‘‘Laddho mahārāja, gabbho me patiṭṭhito’’ti. So tuṭṭho tassā gabbhaparihāraṃ adāsi <pb ed="V" n="5.0274" />. Sā dasamāsaccayena puttaṃ vijāyi, tassa aññaṃ nāmaṃ akatvā kusatiṇanāmameva <pb ed="P" n="5.0282" /> akaṃsu. Kusakumārassa padasā gamanakāle itaro devaputto tassā kucchiyaṃ paṭisandhiṃ gaṇhi. Sā dasamāse paripuṇṇe puttaṃ vijāyi, tassa ‘‘jayampatī’’ti nāmaṃ kariṃsu. Te mahantena yasena vaḍḍhiṃsu. Bodhisatto paññavā ācariyassa santike kiñci sippaṃ anuggahetvā attanova paññāya sabbasippesu nipphattiṃ pāpuṇi.</p>

<p rend="bodytext">Athassa soḷasavassakāle rājā rajjaṃ dātukāmo deviṃ āmantetvā ‘‘bhadde, puttassa te rajjaṃ datvā nāṭakāni upaṭṭhapessāma, mayaṃ jīvantāyeva naṃ rajje patiṭṭhitaṃ passissāma, sakalajambudīpe kho pana yassa rañño dhītaraṃ icchati, tamassa ānetvā aggamahesiṃ karissāma, cittamassa jānāhi, kataraṃ rājadhītaraṃ rocesī’’ti āha. Sā ‘‘sādhū’’ti sampaṭicchitvā ‘‘kumārassa imaṃ pavattiṃ ārocetvā cittaṃ jānāhī’’ti ekaṃ paricārikaṃ pesesi. Sā gantvā tassa taṃ pavattiṃ ārocesi. Taṃ sutvā mahāsatto cintesi – ‘‘ahaṃ na rūpavā, rūpasampannā rājadhītā ānītāpi maṃ disvā ‘kiṃ me iminā virūpenā’ti palāyissati iti no lajjitabbakaṃ bhavissati, kiṃ me gharāvāsena, dharamāne mātāpitaro upaṭṭhahitvā tesaṃ accayena nikkhamitvā pabbajissāmī’’ti. So ‘‘mayhaṃ neva rajjenattho, na nāṭakehi, ahaṃ mātāpitūnaṃ accayena pabbajissāmī’’ti āha. Sā gantvā tassa kathaṃ deviyā ārocesi, devīpi rañño ārocesi. Rājā anattamano hutvā puna katipāhaccayena sāsanaṃ pesesi. Sopi <pb ed="M" n="5.0301" /> paṭibāhatiyeva. Evaṃ yāvatatiyaṃ paṭibāhitvā catutthavāre cintesi – ‘‘mātāpitūhi saddhiṃ ekantena paṭipakkhabhāvo nāma na yutto, ekaṃ upāyaṃ karissāmī’’ti.</p>

<p rend="bodytext">So kammārajeṭṭhakaṃ pakkosāpetvā bahuṃ suvaṇṇaṃ datvā ‘‘ekaṃ itthirūpakaṃ karohī’’ti uyyojetvā tasmiṃ pakkante aññaṃ suvaṇṇaṃ gahetvā sayampi itthirūpakaṃ akāsi. Bodhisattānañhi adhippāyo nāma samijjhati. Taṃ suvaṇṇarūpakaṃ jivhāya avaṇṇanīyasobhaṃ ahosi. Atha naṃ mahāsatto khomaṃ nivāsāpetvā sirigabbhe ṭhapāpesi. So kammārajeṭṭhakena ābhatarūpakaṃ disvā taṃ garahitvā ‘‘gaccha amhākaṃ sirigabbhe ṭhapitarūpakaṃ āharā’’ti āha. So sirigabbhaṃ paviṭṭho <pb ed="P" n="5.0283" /> taṃ disvā ‘‘kumārena saddhiṃ abhiramituṃ ekā devaccharā, āgatā bhavissatī’’ti hatthaṃ pasāretuṃ avisahanto nikkhamitvā ‘‘deva, sirigabbhe ayyā ekikāva ṭhitā, upagantuṃ na sakkomī’’ti āha. ‘‘Tāta, gaccha, suvaṇṇarūpakaṃ etaṃ, āharā’’ti puna pesito āhari. Kumāro kammārena kataṃ rūpakaṃ suvaṇṇagabbhe nikkhipāpetvā attanā <pb ed="V" n="5.0275" /> kataṃ alaṅkārāpetvā rathe ṭhapāpetvā ‘‘evarūpaṃ labhanto gaṇhāmī’’ti mātu santikaṃ pahiṇi.</p>

<p rend="bodytext">Sā amacce pakkosāpetvā, ‘‘tātā, mayhaṃ putto mahāpuñño sakkadattiyo anucchavikaṃ kumārikaṃ labhissati, tumhe evarūpaṃ labhantā gaṇhissatha, imaṃ rūpakaṃ paṭicchannayāne ṭhapetvā sakalajambudīpaṃ carantā yassa rañño evarūpaṃ dhītaraṃ passatha, tassetaṃ datvā ‘okkākarājā tumhehi saddhiṃ āvāhaṃ karissatī’ti divasaṃ vavatthapetvā āgacchathā’’ti āha. Te ‘‘sādhū’’ti taṃ ādāya mahantena parivārena nikkhamitvā vicarantā yaṃ rājadhāniṃ pāpuṇanti, tattha sāyanhasamaye mahājanassa samosaraṇaṭṭhāne taṃ rūpakaṃ vatthapupphālaṅkārehi alaṅkaritvā suvaṇṇasivikaṃ āropetvā titthamagge ṭhapetvā amaccā sayaṃ paṭikkamitvā āgatāgatānaṃ kathāsavanatthaṃ ekamante tiṭṭhanti. Mahājano taṃ oloketvā ‘‘suvaṇṇarūpaka’’nti saññaṃ akatvā ‘‘ayaṃ manussitthī samānāpi devaccharapaṭibhāgā ativiya sobhati, kiṃ nu kho ettha ṭhitā, kuto vā āgatā, amhākaṃ nagare evarūpā natthī’’ti vaṇṇento pakkamati. Taṃ sutvā amaccā ‘‘sace idha evarūpā dārikā bhaveyya, ‘asukā rājadhītā viya <pb ed="M" n="5.0302" /> asukā amaccadhītā viyā’ti vadeyyuṃ, addhā idha evarūpā natthī’’ti taṃ ādāya aññaṃ nagaraṃ gacchanti.</p>

<p rend="bodytext">Te evaṃ vicarantā anupubbena maddaraṭṭhe sāgalanagaraṃ sampāpuṇiṃsu. Tattha maddarañño aṭṭha dhītaro uttamarūpadharā devaccharapaṭibhāgā, tāsaṃ sabbajeṭṭhikā pabhāvatī nāma. Tassā sarīrato <pb ed="P" n="5.0284" /> bālasūriyassa pabhā viya pabhā niccharanti, andhakārepi catuhatthe antogabbhe padīpakiccaṃ natthi, sabbo gabbho ekobhāsova hoti. Dhātī panassā khujjā, sā pabhāvatiṃ bhojetvā tassā sīsanhāpanatthaṃ aṭṭhahi vaṇṇadāsīhi aṭṭha ghaṭe gāhāpetvā sāyanhasamaye udakatthāya gacchantī titthamagge ṭhitaṃ taṃ rūpakaṃ disvā ‘‘pabhāvatī’’ti saññāya ‘‘ayaṃ dubbinītā ‘sīsaṃ nhāyissāmī’ti amhe udakatthāya pesetvā paṭhamataraṃ āgantvā titthamagge ṭhitā’’ti kujjhitvā ‘‘are kulalajjāpanike amhehi purimataraṃ āgantvā kasmā idha ṭhitāsi, sace rājā jānissati, nāsessati no’’ti vatvā hatthena gaṇḍapasse pahari, hatthatalaṃ bhijjamānaṃ viya jātaṃ. Tato ‘‘suvaṇṇarūpaka’’nti ñatvā hasamānā tāsaṃ vaṇṇadāsīnaṃ santikaṃ gacchantī ‘‘passathetaṃ me kammaṃ, mama dhītātisaññāya pahāraṃ adāsiṃ, ayaṃ mama dhītu santike kimagghati, kevalaṃ me hattho dukkhāpito’’ti āha.</p>

<p rend="bodytext">Atha naṃ rājadūtā gahetvā ‘‘tvaṃ ‘mama dhītā ito abhirūpatarā’ti vadantī kaṃ nāma kathesī’’ti <pb ed="V" n="5.0276" /> āhaṃsu. ‘‘Maddarañño dhītaraṃ pabhāvatiṃ, idaṃ rūpakaṃ tassā soḷasimpi kalaṃ na agghatī’’ti. Te tuṭṭhamānasā rājadvāraṃ gantvā ‘‘okkākarañño dūtā dvāre ṭhitā’’ti paṭihāresuṃ. Rājā āsanā vuṭṭhāya ṭhitakova ‘‘pakkosathā’’ti āha. Te pavisitvā rājānaṃ vanditvā ‘‘mahārāja, amhākaṃ rājā tumhākaṃ ārogyaṃ pucchatī’’ti vatvā katasakkārasammānā ‘‘kimatthaṃ āgatatthā’’ti puṭṭhā ‘‘amhākaṃ rañño sīhassaro putto kusakumāro nāma, rājā tassa rajjaṃ dātukāmo amhe tumhākaṃ santikaṃ pahiṇi, tumhākaṃ kira dhītā pabhāvatī, taṃ tassa detha, imañca suvaṇṇarūpakaṃ deyyadhammaṃ gaṇhathā’’ti taṃ rūpakaṃ tassa adaṃsu. Sopi ‘‘evarūpena mahārājena saddhiṃ vivāhamaṅgalaṃ bhavissatī’’ti tuṭṭhacitto sampaṭicchi <pb ed="P" n="5.0285" />. Atha naṃ dūtā āhaṃsu – ‘‘mahārāja, amhehi <pb ed="M" n="5.0303" /> na sakkā papañcaṃ kātuṃ, kumārikāya laddhabhāvaṃ rañño ārocessāma, atha naṃ so āgantvā ādāya gamissatī’’ti. So ‘‘sādhū’’ti vatvā tesaṃ sakkāraṃ katvā vissajjesi. Te gantvā rañño ca deviyā ca ārocesuṃ. Rājā mahantena parivārena kusāvatito nikkhamitvā anupubbena sāgalanagaraṃ pāpuṇi. Maddarājā paccuggantvā taṃ nagaraṃ pavesetvā mahantaṃ sakkāramakāsi.</p>

<p rend="bodytext">Sīlavatī devī paṇḍitattā ‘‘ko jānāti, kiṃ bhavissatī’’ti ekāhadvīhaccayena maddarājānaṃ āha – ‘‘mahārāja, suṇisaṃ daṭṭhukāmāmhī’’ti. So ‘‘sādhū’’ti sampaṭicchitvā taṃ pakkosāpesi. Pabhāvatī sabbālaṅkārapaṭimaṇḍitā dhātigaṇaparivutā āgantvā sassuṃ vandi. Sā taṃ disvā cintesi – ‘‘ayaṃ kumārikā abhirūpā, mayhaṃ putto virūpo. Sace esā taṃ passissati, ekāhampi avasitvā palāyissati, upāyaṃ karissāmī’’ti. Sā maddarājānaṃ āmantetvā, ‘‘mahārāja, suṇisā me puttassa anucchavikā, apica kho pana amhākaṃ kulapaveṇiyā āgataṃ cārittaṃ atthi, sace ayaṃ tasmiṃ cāritte vattissati, nessāmi na’’nti āha. ‘‘Kiṃ pana vo cāritta’’nti. ‘‘Amhākaṃ vaṃse yāva ekassa gabbhassa patiṭṭhānaṃ hoti, tāva divā sāmikaṃ passituṃ na labhati. Sace esā tathā karissati, nessāmi na’’nti. Rājā ‘‘kiṃ, amma, sakkhissasi evaṃ vattitu’’nti dhītaraṃ pucchi. Sā ‘‘āma tātā’’ti āha. Tato okkākarājā maddarañño bahuṃ dhanaṃ datvā taṃ ādāya pakkāmi. Maddarājāpi mahantena parivārena dhītaraṃ uyyojesi.</p>

<p rend="bodytext">Okkāko kusāvatiṃ gantvā nagaraṃ alaṅkārāpetvā sabbabandhanāni mocetvā puttassa abhisekaṃ katvā rajjaṃ datvā pabhāvatiṃ aggamahesiṃ kāretvā nagare ‘‘kusarājassa āṇā’’ti bheriṃ carāpesi. Sakalajambudīpatale rājāno yesaṃ dhītaro atthi, te kusarañño dhītaro pahiṇiṃsu <pb ed="V" n="5.0277" />. Yesaṃ puttā <pb ed="P" n="5.0286" /> atthi, te tena saddhiṃ mittabhāvaṃ ākaṅkhantā putte upaṭṭhāke katvā pahiṇiṃsu. Bodhisattassa nāṭakaparivāro mahā ahosi, mahantena yasena rajjaṃ kāresi. So pabhāvatiṃ divā passituṃ na labhati, sāpi taṃ divā passituṃ na labhati, ubhinnaṃ rattidassanameva hoti. Tattha pabhāvatiyā sarīrappabhāpi abbohārikā ahosi. Bodhisatto sirigabbhato rattiṃyeva nikkhamati.</p>

<p rend="bodytext">So <pb ed="M" n="5.0304" /> katipāhaccayena pabhāvatiṃ divā daṭṭhukāmo mātuyā ārocesi. Sā ‘‘mā te tāta, rucci, yāva ekaṃ puttaṃ labhasi, tāva āgamehī’’ti, paṭikkhipi. So punappunaṃ yāciyeva. Atha naṃ sā āha – ‘‘tena hi hatthisālaṃ gantvā hatthimeṇḍavesena tiṭṭha, ahaṃ taṃ tattha ānessāmi, atha naṃ akkhīni pūretvā olokeyyāsi, mā ca attānaṃ jānāpehī’’ti. So ‘‘sādhū’’ti sampaṭicchitvā hatthisālaṃ agamāsi. Athassa mātā hatthisālaṃ alaṅkārāpetvā pabhāvatiṃ ‘‘ehi sāmikassa hatthino passāmā’’ti tattha netvā ‘‘ayaṃ hatthī asuko nāma, ayaṃ hatthī asuko nāmā’’ti tassā dassesi. Tattha taṃ rājā mātu pacchato gacchantiṃ disvā hatthigopakavesena hatthichakaṇapiṇḍena piṭṭhiyaṃ pahari. Sā kuddhā ‘‘rañño kathetvā te hatthaṃ chindāpessāmī’’ti vatvā deviṃ ujjhāpesi. Rājamātā ‘‘mā amma kujjhī’’ti suṇisaṃ saññāpetvā piṭṭhiṃ parimajji. Punapi rājā taṃ daṭṭhukāmo hutvā assasālāya assagopakavesena taṃ disvā tatheva assachakaṇapiṇḍena pahari. Tadāpi taṃ kuddhaṃ sassu saññāpesi.</p>

<p rend="bodytext">Punekadivase pabhāvatī mahāsattaṃ passitukāmā hutvā sassuyā ārocetvā ‘‘alaṃ mā te ruccī’’ti paṭikkhittāpi punappunaṃ yāci. Atha naṃ sā āha – ‘‘tena hi sve mama putto nagaraṃ padakkhiṇaṃ karissati, tvaṃ sīhapañjaraṃ vivaritvā taṃ passeyyāsī’’ti. Evañca pana vatvā punadivase nagaraṃ alaṅkārāpetvā jayampatikumāraṃ rājavesaṃ gāhāpetvā hatthipiṭṭhe nisīdāpetvā bodhisattaṃ pacchimāsane nisīdāpetvā nagaraṃ padakkhiṇaṃ kārāpesi. Sā pabhāvatiṃ ādāya sīhapañjare ṭhatvā ‘‘passa tava sāmikassa sirisobhagga’’nti āha. Sā ‘‘anucchaviko <pb ed="P" n="5.0287" /> me sāmiko laddho’’ti attamanā ahosi. Taṃ divasaṃ pana mahāsatto hatthimeṇḍavesena jayampatissa pacchimāsane nisīditvā yathādhippāyena pabhāvatiṃ olokento hatthavikārādivasena cittaruciyā keḷiṃ dassesi. Hatthimhi atikkante rājamātā pabhāvatiṃ pucchi – ‘‘diṭṭho te, amma, sāmiko’’ti. ‘‘Āma ayye, pacchimāsane panassa nisinno hatthimeṇḍo ativiya dubbinīto, mayhaṃ hatthavikārādīni dassesi, kasmā evarūpaṃ <pb ed="M" n="5.0305" /> alakkhikaṃ <pb ed="V" n="5.0278" /> rañño pacchimāsane nisīdāpesuṃ, nīharāpehi na’’nti? ‘‘Amma, rañño pacchimāsane rakkhā nāma icchitabbā’’ti.</p>

<p rend="bodytext">Sā cintesi – ‘‘ayaṃ hatthimeṇḍo ativiya nibbhayo, rājānaṃ ‘rājā’tipi na maññati, kiṃ nu kho esova kusarājā, addhā hi eso ativiya virūpo eva bhavissati, teneva maṃ na dassentī’’ti. Sā khujjaṃ kaṇṇamūle āha – ‘‘amma, gaccha tāva jānāhi, kiṃ purimāsane nisinnako rājā, udāhu pacchimāsane’’ti? ‘‘Kathaṃ panāhaṃ jānissāmī’’ti. ‘‘Sace hi so rājā bhavissati, paṭhamataraṃ hatthipiṭṭhito otarissati, imāya saññāya jānāhī’’ti. Sā gantvā ekamante ṭhitā paṭhamaṃ mahāsattaṃ otarantaṃ addasa, pacchā jayampatikumāraṃ. Mahāsattopi ito cito ca olokento khujjaṃ disvā ‘‘iminā nāma kāraṇena esā āgatā bhavissatī’’ti ñatvā taṃ pakkosāpetvā ‘‘imaṃ antaraṃ pabhāvatiyā mā kathehī’’ti daḷhaṃ vatvā uyyojesi. Sā gantvā ‘‘purimāsane nisinno paṭhamaṃ otarī’’ti āha. Pabhāvatī tassā vacanaṃ saddahi.</p>

<p rend="bodytext">Mahāsattopi puna daṭṭhukāmo hutvā mātaraṃ yāci. Sā paṭikkhipituṃ asakkontī ‘‘tena hi aññātakavesena uyyānaṃ gacchāhī’’ti āha. So uyyānaṃ gantvā pokkharaṇiyaṃ galappamāṇaṃ udakaṃ pavisitvā paduminipattena sīsaṃ chādetvā pupphitapadumena mukhaṃ āvaritvā aṭṭhāsi. Mātāpissa pabhāvatiṃ uyyānaṃ netvā sāyanhasamaye ‘‘ime rukkhe passa, sakuṇe passa, mige passā’’ti palobhayamānā pokkharaṇītīraṃ pāyāsi. Sā pañcavidhapadumasañchannaṃ pokkharaṇiṃ <pb ed="P" n="5.0288" /> disvā nhāyitukāmā paricārikāhi saddhiṃ pokkharaṇiṃ otaritvā kīḷantī taṃ padumaṃ disvā vicinitukāmā hatthaṃ pasāresi. Atha naṃ rājā paduminipattaṃ apanetvā ‘‘ahaṃ kusarājā’’ti vatvā hatthe gaṇhi. Sā tassa mukhaṃ disvā ‘‘yakkho maṃ gaṇhī’’ti viravitvā tattheva visaññitaṃ pattā. Athassā rājā hatthaṃ muñci. Sā saññaṃ paṭilabhitvā ‘‘kusarājā kira maṃ hatthe gaṇhi, imināvāhaṃ hatthisālāya hatthichakaṇapiṇḍena, assasālāya assachakaṇapiṇḍena pahaṭā, ayameva maṃ hatthissa pacchimāsane nisīditvā uppaṇḍesi, kiṃ me evarūpena dummukhena patinā, imaṃ jahitvā ahaṃ jīvantī aññaṃ patiṃ labhissāmī’’ti cintetvā attanā saddhiṃ āgate amacce pakkosāpetvā ‘‘mama yānavāhanaṃ sajjaṃ karotha, ajjeva gamissāmī’’ti āhaṃ <pb ed="M" n="5.0306" />. Te rañño ārocesuṃ. Rājā cintesi – ‘‘sace gantuṃ na labhissati, hadayamassā phalissati, gacchatu puna taṃ attano balena ānessāmī’’ti cintetvā athassā gamanaṃ anujāni. Sā pitunagarameva agamāsi.</p>

<p rend="bodytext">Mahāsattopi <pb ed="V" n="5.0279" /> uyyānato nagaraṃ pavisitvā alaṅkatapāsādaṃ abhiruhi. Bodhisattañhi sā pubbapatthanāvasena na icchi, sopi pubbakammavaseneva virūpo ahosi. Atīte kira bārāṇasiyaṃ dvāragāme uparimavīthiyā ca heṭṭhimavīthiyā ca dve kulāni vasiṃsu. Ekassa kulassa dve puttā ahesuṃ. Ekassa ekāva dhītā ahosi. Dvīsu puttesu bodhisatto kaniṭṭho. Taṃ kumārikaṃ jeṭṭhakassa adaṃsu. Kaniṭṭho adārabharaṇo bhātu santikeyeva vasi. Athekadivasaṃ tasmiṃ ghare atirasakapūve paciṃsu. Bodhisatto araññaṃ gato hoti. Tassa pūvaṃ ṭhapetvā avasese bhājetvā khādiṃsu. Tasmiṃ khaṇe paccekabuddho bhikkhāya gharadvāraṃ agamāsi. Bodhisattassa bhātujāyā ‘‘cūḷapatino aññaṃ pūvaṃ pacissāmī’’ti taṃ gahetvā paccekabuddhassa adāsi. Sopi taṃ khaṇaññeva araññato āgacchi. Atha naṃ sā āha – ‘‘sāmi, cittaṃ pasādehi, tava koṭṭhāso paccekabuddhassa dinno’’ti. So <pb ed="P" n="5.0289" /> ‘‘tava koṭṭhāsaṃ khāditvā mama koṭṭhāsaṃ desi, ahaṃ kiṃ khādissāmī’’ti kuddho paccekabuddhaṃ anugantvā pattato pūvaṃ gaṇhi. Sā mātu gharaṃ gantvā navavilīnaṃ campakapupphavaṇṇaṃ sappiṃ āharitvā paccekabuddhassa pattaṃ pūresi, taṃ obhāsaṃ muñci. Sā taṃ disvā patthanaṃ paṭṭhapesi – ‘‘bhante, iminā dānabalena nibbattanibbattaṭṭhāne me sarīraṃ obhāsajātaṃ hotu, uttamarūpadharā ca bhaveyyaṃ, iminā ca me asappurisena saddhiṃ ekaṭṭhāne vāso mā ahosī’’ti. Iti sā imissā pubbapatthanāya vasena taṃ na icchi. Bodhisattopi taṃ pūva tasmiṃ sappipatte osīdāpetvā patthanaṃ paṭṭhapesi – ‘‘bhante, imaṃ yojanasate vasantimpi ānetvā mama pādaparicārikaṃ kātuṃ samattho bhaveyya’’nti. Tattha yaṃ so kuddho gantvā pūvaṃ gaṇhi, tassa pubbakammassa vasena virūpo ahosi, pubbapatthanāya sā ca taṃ na icchīti.</p>

<p rend="bodytext">So pabhāvatiyā gatāya sokappatto ahosi, nānākārehi paricārayamānāpi naṃ sesitthiyo olokāpetumpi nāsakkhiṃsu, <pb ed="M" n="5.0307" />, pabhāvatirahitamassa sakalampi nivesanaṃ tucchaṃ viya khāyi. So ‘‘idāni sāgalanagaraṃ pattā bhavissatī’’ti paccūsasamaye mātu santikaṃ gantvā, ‘‘amma, ahaṃ pabhāvatiṃ ānessāmi, tumhe rajjaṃ anusāsathā’’ti vadanto paṭhamaṃ gāthamāha –</p>

<p rend="hangnum" n="20:1"><hi rend="paranum">20:1</hi><hi rend="dot">.</hi></p>

<p rend="gatha1"> ‘‘Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;</p>

<p rend="gathalast">Idaṃ te rajjaṃ anusāsa amma, gacchāmahaṃ yattha piyā pabhāvatī’’ti.</p>

<p rend="bodytext">Tattha <hi rend="bold">sayogga</hi>nti hatthiyoggādisahitaṃ. <hi rend="bold">Sakāyura</hi>nti sapañcarājakakudhabhaṇḍaṃ. <hi rend="bold">Anusāsa, ammā</hi>ti <pb ed="V" n="5.0280" /> so kira purisassa rajjaṃ datvā puna gaṇhanaṃ nāma na yuttanti pitu vā bhātu vā aniyyādetvā mātu niyyādento evamāha.</p>

<p rend="bodytext">Sā tassa kathaṃ sutvā ‘‘tena hi, tāta, appamatto bhaveyyāsi, mātugāmo nāma aparisuddhahadayo’’ti vatvā nānaggarasabhojanassa suvaṇṇakaroṭiṃ pūretvā ‘‘idaṃ antarāmagge bhuñjeyyāsī’’ti <pb ed="P" n="5.0290" /> vatvā uyyojesi. So taṃ ādāya mātaraṃ vanditvā tikkhattuṃ padakkhiṇaṃ katvā ‘‘jīvanto puna tumhe passissāmī’’ti vatvā sirigabbhaṃ pavisitvā pañcāvudhaṃ sannayhitvā bhattakaroṭiyā saddhiṃ kahāpaṇasahassaṃ pasibbake katvā kokanudañca vīṇaṃ ādāya nagarā nikkhamitvā maggaṃ paṭipajjitvā mahabbalo mahāthāmo yāva majjhanhikā paṇṇāsa yojanāni gantvā bhattaṃ bhuñjitvā sesadivasabhāgena puna paṇṇāsa yojanāni gantvā ekāheneva yojanasatikaṃ maggaṃ khepetvā sāyanhasamaye nhatvā sāgalanagaraṃ pāvisi. Tasmiṃ paviṭṭhamatteyeva tassa tejena pabhāvatī sayanapiṭṭhe saṇṭhātuṃ asakkontī otaritvā bhūmiyaṃ nipajji. Bodhisattaṃ kilantindriyaṃ vīthiyā gacchantaṃ aññatarā itthī disvā pakkosāpetvā nisīdāpetvā pāde dhovāpetvā sayanaṃ dāpesi. So kilantakāyo nipajjitvā niddaṃ okkami.</p>

<p rend="bodytext">Atha sā tasmiṃ niddamupagate bhattaṃ sampādetvā taṃ pabodhetvā bhattaṃ bhojesi. So tuṭṭho tassā saddhiṃ bhattakaroṭiyā kahāpaṇasahassaṃ <pb ed="M" n="5.0308" /> adāsi. So pañcāvudhaṃ tattheva ṭhapetvā ‘‘gantabbaṭṭhānaṃ me atthī’’ti vatvā vīṇaṃ ādāya hatthisālaṃ gantvā ‘‘ajja me idha vasituṃ detha, gandhabbaṃ vo karissāmī’’ti vatvā hatthigopakehi anuññāto ekamante nipajjitvā thokaṃ niddāyitvā paṭippassaddhadaratho uṭṭhāya vīṇaṃ muñcitvā ‘‘sāgalanagaravāsino imaṃ saddaṃ suṇantū’’ti vīṇaṃ vādento gāyi. Pabhāvatī bhūmiyaṃ nipannā taṃ saddaṃ sutvāva ‘‘ayaṃ na aññassa vīṇāsaddo, nissaṃsayaṃ kusarājā mamatthāya āgato’’ti aññāsi. Maddarājāpi taṃ saddaṃ sutvā ‘‘ativiya madhuraṃ vādeti, sve etaṃ pakkosāpetvā mama gandhabbaṃ kāressāmī’’ti cintesi.</p>

<p rend="bodytext">Bodhisatto ‘‘na sakkā idha vasamānena pabhāvatī daṭṭhuṃ, aṭṭhānameta’’nti pātova nikkhamitvā sāyaṃ bhuttageheyeva pātarāsaṃ bhuñjitvā vīṇaṃ ṭhapetvā rājakumbhakārassa santikaṃ gantvā tassa antevāsikabhāvaṃ upagantvā ekadivaseneva gharaṃ mattikāya pūretvā <pb ed="P" n="5.0291" /> ‘‘bhājanāni karomi ācariyā’’ti vatvā, ‘‘āma, kārohī’’ti vutte ekaṃ mattikāpiṇḍaṃ cakke ṭhapetvā cakkaṃ <pb ed="V" n="5.0281" /> āviñchi, sakiṃ āviddhameva yāva majjhanhikātikkamā bhamiyeva. So nānāvaṇṇāni khuddakamahantāni bhājanāni katvā pabhāvatiyā atthāya bhājanaṃ karonto nānārūpāni samuṭṭhāpesi. Bodhisattānañhi adhippāyo nāma samijjhati, ‘‘tāni rūpāni pabhāvatīyeva passatū’’ti adhiṭṭhāsi. So sabbabhājanāni sukkhāpetvā pacitvā gehaṃ pūresi. Kumbhakāro nānābhājanāni gahetvā rājakulaṃ agamāsi. Rājā disvā ‘‘kenimāni katānī’’ti pucchi. ‘‘Mayā, devā’’ti. ‘‘Ahaṃ tayā katāni jānāmi, kathehi, kena katānī’’ti? ‘‘Antevāsikena me devā’’ti. ‘‘Na te so antevāsī, ācariyo te so, tvaṃ tassa santike sippaṃ sikkha, ito paṭṭhāya ca so mama dhītānaṃ bhājanāni karotu, imañcassa sahassaṃ dehī’’ti sahassaṃ dāpetvā ‘‘nānāvaṇṇāni imāni khuddakabhājanāni mama dhītānaṃ dehī’’ti āha.</p>

<p rend="bodytext">So tāni tāsaṃ santikaṃ netvā ‘‘imāni vo kīḷanatthāya khuddakabhājanānī’’ti āha. Tā sabbā āgamiṃsu. Kumbhakāro mahāsattena pabhāvatiyā atthāya katabhājanameva tassā adāsi. Sā ca bhājanaṃ gahetvā <pb ed="M" n="5.0309" /> tattha attano ca mahāsattassa ca khujjāya ca rūpaṃ passitvā ‘‘idaṃ na aññena kataṃ, kusarājeneva kata’’nti ñatvā kujjhitvā bhūmiyaṃ khipitvā ‘‘iminā mayhaṃ attho natthi, icchantānaṃ dehī’’ti āha. Athassā bhaginiyo kuddhabhāvaṃ ñatvā ‘‘khuddakabhājanaṃ kusaraññā katanti maññasi, idaṃ tena na kataṃ, kumbhakāreneva kataṃ, gaṇhāhi na’’nti avahasiṃsu. Sā tena katabhāvaṃ tassa ca āgatabhāvaṃ tāsaṃ na kathesi. Kumbhakāro sahassaṃ bodhisattassa datvā ‘‘tāta, rājā te tuṭṭho, ito kira paṭṭhāya rājadhītānaṃ bhājanāni kareyyāsi, ahaṃ tāsaṃ harissāmī’’ti āha.</p>

<p rend="bodytext">So ‘‘idhāpi vasantena na sakkā pabhāvatī daṭṭhu’’nti taṃ sahassaṃ tasseva datvā rājupaṭṭhākassa naḷakārassa santikaṃ gantvā tassa antevāsiko hutvā pabhāvatiyā atthāya tālavaṇṭaṃ katvā tattheva setacchattañca āpānabhūmiñca <pb ed="P" n="5.0292" /> vatthaṃ gahetvā ṭhitaṃ pabhāvatiñcāti nānārūpāni dassesi. Naḷakāro tañca aññañca tena katabhaṇḍakaṃ ādāya rājakulaṃ agamāsi. Rājā disvā ‘‘kenimāni katānī’’ti pucchitvā purimanayeneva sahassaṃ datvā ‘‘imāni naḷakārabhaṇḍāni mama dhītānaṃ dehī’’ti āha. Sopi bodhisattena pabhāvatiyā atthāya kataṃ tālavaṇṭaṃ tassāyeva adāsi. Tatrapi rūpāni añño jano na passati, pabhāvatī pana disvā kusaraññā katabhāvaṃ ñatvā ‘‘gaṇhitukāmā gaṇhantū’’ti kuddhā bhūmiyaṃ khipi <pb ed="V" n="5.0282" />. Atha naṃ sesā avahasiṃsu. Naḷakāro sahassaṃ āharitvā bodhisattassa datvā taṃ pavattiṃ ārocesi.</p>

<p rend="bodytext">So ‘‘idampi mayhaṃ avasanaṭṭhāna’’nti sahassaṃ tasseva datvā rājamālākārassa santikaṃ gantvā antevāsikabhāvaṃ upagantvā nānāvidhaṃ mālāvikatiṃ ganthitvā pabhāvatiyā atthāya nānārūpavicitraṃ ekaṃ cumbaṭakaṃ akāsi. Mālākāro taṃ sabbaṃ ādāya rājakulaṃ agamāsi. Rājā disvā ‘‘kenimāni ganthitānī’’ti pucchi. ‘‘Mayā, devā’’ti. ‘‘Ahaṃ tayā ganthitāni jānāmi, kathehi, kena ganthitānī’’ti? ‘‘Antevāsikena me <pb ed="M" n="5.0310" />, devā’’ti. ‘‘Na so antevāsī, ācariyo te so, tvaṃ tassa santike sippaṃ sikkha, ito paṭṭhāya ca so mama dhītānaṃ pupphāni ganthatu, imañcassa sahassaṃ dehī’’ti sahassaṃ datvā ‘‘imāni pupphāni mama dhītānaṃ dehī’’ti āha. Sopi bodhisattena pabhāvatiyā atthāya kataṃ cumbaṭakaṃ tassāyeva adāsi. Sā tattha attano ca rañño ca rūpehi saddhiṃ nānārūpāni disvā tena katabhāvaṃ ñatvā kujjhitvā bhūmiyaṃ khipi. Sesā bhaginiyo taṃ tatheva avahasiṃsu. Mālākāropi sahassaṃ āharitvā bodhisattassa datvā taṃ pavattiṃ ārocesi.</p>

<p rend="bodytext">So ‘‘idampi mayhaṃ avasanaṭṭhāna’’nti sahassaṃ tasseva datvā rañño sūdassa santikaṃ gantvā antevāsikabhāvaṃ upagacchi. Athekadivasaṃ sūdo rañño bhojanavikatiṃ haranto attano atthāya pacituṃ bodhisattassa aṭṭhimaṃsaṃ adāsi. So taṃ tathā sampādesi, yathāssa gandho sakalanagaraṃ avatthari. Rājā <pb ed="P" n="5.0293" /> taṃ ghāyitvā ‘‘kiṃ te mahānase aññampi maṃsaṃ pacasī’’ti pucchi. ‘‘Natthi, deva, apica kho pana me antevāsikassa aṭṭhimaṃsaṃ pacanatthāya dinnaṃ, tasseva so gandho bhavissatī’’ti. Rājā āharāpetvā tato thokaṃ jivhagge ṭhapesi, tāvadeva satta rasaharaṇisahassāni khobhentaṃ phari. Rājā rasataṇhāya bajjhitvā sahassaṃ datvā ‘‘ito paṭṭhāya tava antevāsinā mama ca dhītānañca me bhattaṃ pacāpetvā tvaṃ mayhaṃ āhara, so me dhītānaṃ haratū’’ti āha. Sūdo gantvā tassa ārocesi. So taṃ sutvā ‘‘idāni me manoratho matthakaṃ patto, idāni panāhaṃ pabhāvatiṃ daṭṭhuṃ labhissāmī’’ti tuṭṭho taṃ sahassaṃ tasseva datvā punadivase bhattaṃ sampādetvā rañño bhattabhājanāni pesetvā rājadhītānaṃ bhattakājaṃ sayaṃ gahetvā pabhāvatiyā vasanapāsādaṃ abhiruhi. Sā taṃ bhattakājaṃ ādāya pāsādaṃ abhiruhantaṃ disvā cintesi – ‘‘ayaṃ attano ananucchavikaṃ dāsakammakarehi kattabbaṃ karoti. Sace panāhaṃ katipāhaṃ tuṇhī bhavissāmi, ‘idāni maṃ esā rocatī’ti saññī hutvā katthaci agantvā maṃ olokento idheva vasissati, idāneva taṃ akkositvā paribhāsitvā muhuttampi idha vasituṃ <pb ed="V" n="5.0283" /> adatvā palāpessāmī’’ti. Sā dvāraṃ aḍḍhavivaṭaṃ katvā ekaṃ hatthaṃ kavāṭe laggetvā ekena hatthena aggaḷaṃ uppīḷetvā dutiyaṃ gāthamāha –</p>

<p rend="hangnum" n="20:2"><hi rend="paranum">20:2</hi><hi rend="dot">.</hi></p>

<p rend="gatha1"> ‘‘Anujjubhūtena <pb ed="M" n="5.0311" /> haraṃ mahantaṃ, divā ca ratto ca nisīthakāle;</p>

<p rend="gathalast">Paṭigaccha tvaṃ khippaṃ kusāvatiṃ kusa, nicchāmi dubbaṇṇamahaṃ vasanta’’nti.</p>

<p rend="bodytext">Tassattho – mahārāja, tvaṃ bhattakārako hutvā ujukena cittena yopi te sīsaṃ bhindeyya, tassapetaṃ kammaṃ na karosi, anujubhūtena pana cittena mamatthāya etaṃ mahantaṃ kājaṃ haranto divā ca ratto ca nisīthakāle ca mahantaṃ <pb ed="P" n="5.0294" /> dukkhaṃ anubhavissasi, kiṃ te tena anubhūtena dukkhena, tvaṃ attano nagaraṃ kusāvatimeva paṭigaccha, aññaṃ attanā sadisiṃ atirasakapūvasaṇṭhānamukhiṃ yakkhiniṃ aggamahesiṃ katvā rajjaṃ kārehīti. <hi rend="bold">Nicchāmi dubbaṇṇamahaṃ vasanta</hi>nti ahaṃ pana taṃ dubbaṇṇaṃ dussaṇṭhitaṃ idha vasantaṃ na icchāmīti.</p>

<p rend="bodytext">So ‘‘pabhāvatiyā me santikā kathā laddhā’’ti tuṭṭhacitto tisso gāthā abhāsi –</p>

<p rend="hangnum" n="20:3"><hi rend="paranum">20:3</hi><hi rend="dot">.</hi></p>

<p rend="gatha1"> ‘‘Nāhaṃ gamissāmi ito kusāvatiṃ, pabhāvatī vaṇṇapalobhito tava;</p>

<p rend="gathalast">Ramāmi maddassa niketaramme, hitvāna raṭṭhaṃ tava dassane rato.</p>

<p rend="hangnum" n="20:4"><hi rend="paranum">20:4</hi><hi rend="dot">.</hi></p>

<p rend="gatha1"> ‘‘Pabhāvatī vaṇṇapalobhito tava, sammūḷharūpo vicarāmi mediniṃ;</p>

<p rend="gathalast">Disaṃ na jānāmi kutomhi āgato, tayamhi matto migamandalocane.</p>

<p rend="hangnum" n="20:5"><hi rend="paranum">20:5</hi><hi rend="dot">.</hi></p>

<p rend="gatha1"> ‘‘Suvaṇṇacīravasane, jātarūpasumekhale;</p>

<p rend="gathalast">Sussoṇi tava kāmā hi, nāhaṃ rajjena matthiko’’ti.</p>

<p rend="bodytext">Tattha <hi rend="bold">ramāmī</hi>ti abhiramāmi na ukkaṇṭhāmi. <hi rend="bold">Sammūḷharūpo</hi>ti kilesasammūḷho hutvā. <hi rend="bold">Tayamhi matto</hi>ti tayi mattomhi, tayā vā mattomhi. <hi rend="bold">Suvaṇṇacīravasane</hi>ti suvaṇṇakhacitavatthavasane. <hi rend="bold">Nāhaṃ rajjena matthiko</hi>ti na ahaṃ rajjena atthiko.</p>

<p rend="bodytext">Evaṃ <pb ed="M" n="5.0312" /> vutte sā cintesi – ‘‘ahaṃ etaṃ ‘vippaṭisārī bhavissatī’ti paribhāsāmi, ayaṃ pana rajjitvāva katheti, sace kho pana maṃ ‘ahaṃ kusarājā’ti vatvā hatthe gaṇheyya, ko <pb ed="V" n="5.0284" /> taṃ nivāreyya, koci no imaṃ kathaṃ suṇeyyā’’ti dvāraṃ thaketvā sūciṃ datvā anto aṭṭhāsi. Sopi bhattakājaṃ āharitvā bhattaṃ vaḍḍhetvā rājadhītaro bhojesi. Pabhāvatī ‘‘gaccha kusarājena pakkabhattaṃ āharā’’ti khujjaṃ pesesi. Sā āharitvā ‘‘bhuñjāhī’’ti āha. Nāhaṃ tena pakkabhattaṃ bhuñjāmi, tvaṃ bhuñjitvā attano laddhanivāpaṃ gahetvā bhattaṃ pacitvā āhara, kusarañño āgatabhāvañca mā kassaci ārocesīti. Khujjā tato paṭṭhāya tassā koṭṭhāsaṃ āharitvā sayaṃ bhuñjati, attano koṭṭhāsaṃ tassā upaneti. Kusarājāpi <pb ed="P" n="5.0295" /> tato paṭṭhāya taṃ passituṃ alabhanto cintesi – ‘‘atthi nu kho pabhāvatiyā mayi sineho, udāhu natthi, vīmaṃsissāmi na’’nti. So pana rājadhītaro bhojetvā bhattakājaṃ ādāya nikkhanto tassā gabbhadvāre pāsādatalaṃ pādena paharitvā bhājanāni ghaṭṭetvā nitthunitvā visaññī hutvā viya avakujjo pati. Sā tassa nitthunitasaddena dvāraṃ vivaritvā taṃ bhattakājena otthataṃ disvā cintesi – ‘‘ayaṃ sakalajambudīpe aggarājā maṃ nissāya rattindivaṃ dukkhaṃ anubhoti, sukhumālatāya bhattakājena avatthato patati, jīvati nu kho, no vā’’ti. Sā gabbhato nikkhamitvā tassa nāsavātaṃ upadhāretuṃ gīvaṃ pasāretvā mukhaṃ olokesi. So mukhapūraṃ kheḷaṃ gahetvā tassā sarīre pātesi. Sā taṃ paribhāsitvā gabbhaṃ pavisitvā dvāraṃ aḍḍhavivaṭaṃ thaketvā ṭhitā gāthamāha –</p>

<p rend="hangnum" n="20:6"><hi rend="paranum">20:6</hi><hi rend="dot">.</hi></p>

<p rend="gatha1"> ‘‘Abbhūti tassa bho hoti, yo anicchantamicchati;</p>

<p rend="gathalast">Akāmaṃ rāja kāmesi, akantaṃ kantumicchasī’’ti.</p>

<p rend="bodytext">Tattha <hi rend="bold">abbhūtī</hi>ti abhūti, avuḍḍhīti attho.</p>

<p rend="bodytext">So pana paṭibaddhacittatāya akkosiyamānopi paribhāsiyamānopi vippaṭisāraṃ anuppādetvāva anantaraṃ gāthamāha –</p>

<p rend="hangnum" n="20:7"><hi rend="paranum">20:7</hi><hi rend="dot">.</hi></p>

<p rend="gatha1"> ‘‘Akāmaṃ vā sakāmaṃ vā, yo naro labhate piyaṃ;</p>

<p rend="gathalast">Lābhamettha pasaṃsāma, alābho tattha pāpako’’ti.</p>

<p rend="bodytext">Sāpi <pb ed="M" n="5.0313" /> tasmiṃ evaṃ kathentepi anosakkitvā thaddhataravacanaṃ vatvā palāpetukāmā itaraṃ gāthamāha –</p>

<p rend="hangnum" n="20:8"><hi rend="paranum">20:8</hi><hi rend="dot">.</hi></p>

<p rend="gatha1"> ‘‘Pāsāṇasāraṃ <pb ed="V" n="5.0285" /> khaṇasi, kaṇikārassa dārunā;</p>

<p rend="gathalast">Vātaṃ jālena bādhesi, yo anicchantamicchasī’’ti.</p>

<p rend="bodytext">Tattha <hi rend="bold">kaṇikārassa dārunā</hi>ti kaṇikārakaṭṭhena. <hi rend="bold">Bādhesī</hi>ti bandhasīti.</p>

<p rend="bodytext">Taṃ sutvā rājā tisso gāthāyo abhāsi –</p>

<p rend="hangnum" n="20:9"><hi rend="paranum">20:9</hi><hi rend="dot">.</hi></p>

<p rend="gatha1"> ‘‘Pāsāṇo nūna te hadaye, ohito mudulakkhaṇe;</p>

<p rend="gathalast">Yo te sātaṃ na vindāmi, tirojanapadāgato.</p>

<p rend="hangnum" n="20:10"><hi rend="paranum">20:10</hi><hi rend="dot">.</hi></p>

<p rend="gatha1"> ‘‘Yadā <pb ed="P" n="5.0296" /> maṃ bhakuṭiṃ katvā, rājaputtī udikkhati;</p>

<p rend="gathalast">Āḷāriko tadā homi, rañño maddassantepure.</p>

<p rend="hangnum" n="20:11"><hi rend="paranum">20:11</hi><hi rend="dot">.</hi></p>

<p rend="gatha1"> ‘‘Yadā umhayamānā maṃ, rājaputtī udikkhati;</p>

<p rend="gathalast">Nāḷāriko tadā homi, rājā homi tadā kuso’’ti.</p>

<p rend="bodytext">Tattha <hi rend="bold">mudulakkhaṇe</hi>ti mudunā itthilakkhaṇena samannāgate. <hi rend="bold">Yo</hi>ti yo ahaṃ tiroraṭṭhā āgato tava santike vasanto paṭisanthāramattampi sātaṃ na labhāmi, so evaṃ maññāmi, mayi sinehuppattinivāraṇāya nūna tava hadaye pāsāṇo ṭhapito. <hi rend="bold">Bhakuṭiṃ katvā</hi>ti kodhavasena valivisamaṃ nalāṭaṃ katvā. <hi rend="bold">Āḷāriko</hi>ti bhattakārako. Tasmiṃ khaṇe ahaṃ maddarañño antepure bhattakārakadāso viya homīti vadati. <hi rend="bold">Umhayamānā</hi>ti pahaṭṭhākāraṃ dassetvā hasamānā. <hi rend="bold">Rājā homī</hi>ti tasmiṃ khaṇe ahaṃ kusāvatīnagare rajjaṃ kārento rājā viya homi, kasmāsi evaṃ pharusā, ito paṭṭhāya mā evarūpaṃ kari, bhaddeti.</p>

<p rend="bodytext">Sā tassa vacanaṃ sutvā cintesi – ‘‘ayaṃ ativiya allīyitvā katheti, musāvādaṃ katvā upāyena naṃ ito palāpessāmī’’ti gāthamāha –</p>

<p rend="hangnum" n="20:12"><hi rend="paranum">20:12</hi><hi rend="dot">.</hi></p>

<p rend="gatha1"> ‘‘Sace <pb ed="M" n="5.0314" /> hi vacanaṃ saccaṃ, nemittānaṃ bhavissati;</p>

<p rend="gathalast">Neva me tvaṃ patī assa, kāmaṃ chindantu sattadhā’’ti.</p>

<p rend="bodytext">Tassattho <pb ed="V" n="5.0286" /> – mahārāja, mayā ‘‘ayaṃ kusarājā mayhaṃ pati bhavissati, na bhavissatī’’ti bahū nimittapāṭhakā pucchitā, te ‘‘kāmaṃ kira maṃ sattadhā chindantu, neva me tvaṃ pati bhavissasī’’ti vadiṃsūti.</p>

<p rend="bodytext">Taṃ sutvā rājā taṃ paṭibāhanto ‘‘bhadde, mayāpi attano raṭṭhe nemittakā pucchitā, te ‘aññatra sīhassarakusarājato tava pati nāma añño natthī’ti byākariṃsu, ahampi attano ñāṇabalanimittena evameva kathesi’’nti vatvā anantaraṃ gāthamāha –</p>

<p rend="hangnum" n="20:13"><hi rend="paranum">20:13</hi><hi rend="dot">.</hi></p>

<p rend="gatha1"> ‘‘Sace hi vacanaṃ saccaṃ, aññesaṃ yadi vā mama;</p>

<p rend="gathalast">Neva tuyhaṃ patī atthi, añño sīhassarā kusā’’ti.</p>

<p rend="bodytext">Tassattho – yadi hi aññesaṃ nemittānaṃ vacanaṃ saccaṃ, yadi vā mama vacanaṃ saccaṃ, tava añño pati nāma natthīti.</p>

<p rend="bodytext">Sā tassa vacanaṃ sutvā ‘‘na sakkā imaṃ lajjāpetuṃ vā palāpetuṃ vā, kiṃ me iminā’’ti dvāraṃ pidhāya attānaṃ na dassesi. Sopi kājaṃ gahetvā otari, tato paṭṭhāya taṃ daṭṭhuṃ na labhati, bhattakārakakammaṃ karonto ativiya kilamati <pb ed="P" n="5.0297" />, bhuttapātarāso dārūni phāleti, bhājanāni dhovati, kājena udakaṃ āharati, sayanto ambaṇapiṭṭhe sayati, pāto vuṭṭhāya yāguādīni pacati harati bhojeti, nandirāgaṃ nissāya atidukkhaṃ anubhoti. So ekadivasaṃ bhattagehadvārena gacchantiṃ khujjaṃ disvā pakkosi. Sā pabhāvatiyā bhayena tassa santikaṃ gantuṃ avisahantī turitaturitā viya gacchati. Atha naṃ vegena upagantvā ‘‘khujje’’ti āha.</p>

<p rend="bodytext">Sā nivattitvā ṭhitā ‘‘ko eso’’ti vatvā ‘‘tumhākaṃ saddaṃ na suṇāmī’’ti āha. Atha naṃ ‘‘khujje tvampi sāminīpi te ubhopi ativiya thaddhā, ettakaṃ kālaṃ tumhākaṃ santike vasanto ārogyasāsanamattampi na labhāmi, deyyadhammaṃ pana kiṃ dassatha, tiṭṭhatu tāvetaṃ, api me pabhāvatiṃ mudukaṃ katvā dassetuṃ sakkhissasī’’ti āha <pb ed="M" n="5.0315" />. Sā ‘‘sādhū’’ti sampaṭicchi. Atha naṃ ‘‘sace me taṃ dassetuṃ sakkhissasi, khujjabhāvaṃ te ujukaṃ katvā gīveyyakaṃ dassāmī’’ti palobhento pañca gāthāyo abhāsi –</p>

<p rend="hangnum" n="20:14"><hi rend="paranum">20:14</hi><hi rend="dot">.</hi></p>

<p rend="gatha1"> ‘‘Nekkhaṃ <pb ed="V" n="5.0287" /> gīvaṃ te kāressaṃ, patvā khujje kusāvatiṃ;</p>

<p rend="gathalast">Sace maṃ nāganāsūrū, olokeyya pabhāvatī.</p>

<p rend="hangnum" n="20:15"><hi rend="paranum">20:15</hi><hi rend="dot">.</hi></p>

<p rend="gatha1"> ‘‘Nekkhaṃ gīvaṃ te kāressaṃ, patvā khujje kusāvatiṃ;</p>

<p rend="gathalast">Sace maṃ nāganāsūrū, ālapeyya pabhāvatī.</p>

<p rend="hangnum" n="20:16"><hi rend="paranum">20:16</hi><hi rend="dot">.</hi></p>

<p rend="gatha1"> ‘‘Nekkhaṃ gīvaṃ te kāressaṃ, patvā khujje kusāvatiṃ;</p>

<p rend="gathalast">Sace maṃ nāganāsūrū, umhāyeyya pabhāvatī.</p>

<p rend="hangnum" n="20:17"><hi rend="paranum">20:17</hi><hi rend="dot">.</hi></p>

<p rend="gatha1"> ‘‘Nekkhaṃ gīvaṃ te kāressaṃ, patvā khujje kusāvatiṃ;</p>

<p rend="gathalast">Sace maṃ nāganāsūrū, pamhāyeyya pabhāvatī.</p>

<p rend="hangnum" n="20:18"><hi rend="paranum">20:18</hi><hi rend="dot">.</hi></p>

<p rend="gatha1"> ‘‘Nekkhaṃ gīvaṃ te kāressaṃ, patvā khujje kusāvatiṃ;</p>

<p rend="gathalast">Sace maṃ nāganāsūrū, pāṇīhi upasamphuse’’ti.</p>

<p rend="bodytext">Tattha <hi rend="bold">nekkhaṃ gīvaṃ te</hi>ti tava gīveyyaṃ sabbasuvaṇṇamayameva kāressāmīti attho. ‘‘Nekkhaṃ gīvaṃ te karissāmī’’tipi pāṭho, tava gīvāya nekkhamayaṃ piḷandhanaṃ piḷandhessāmīti attho. <hi rend="bold">Olokeyyā</hi>ti sace tava vacanena maṃ pabhāvatī olokeyya, sace maṃ tāya olokāpetuṃ sakkhissasīti attho. <hi rend="bold">‘‘Ālapeyyā’’</hi>tiādīsupi eseva nayo. Ettha pana <hi rend="bold">umhāyeyyā</hi>ti mandahasitavasena parihāseyya. <hi rend="bold">Pamhāyeyyā</hi>ti mahāhasitavasena parihāseyya.</p>

<p rend="bodytext">Sā <pb ed="P" n="5.0298" /> tassa vacanaṃ sutvā ‘‘gacchatha tumhe, deva, katipāhaccayena naṃ tumhākaṃ vase karissāmi, passatha me parakkama’’nti vatvā taṃ karaṇīyaṃ tīretvā pabhāvatiyā santikaṃ gantvā tassā vasanagabbhaṃ sodhentī viya paharaṇayoggaṃ leḍḍukhaṇḍampi asesetvā antamaso pādukāpi nīharitvā sakalagabbhaṃ sammajjitvā gabbhadvāre ummāraṃ antaraṃ katvā uccāsanaṃ paññapetvā pabhāvatiyā ekaṃ nīcapīṭhakaṃ attharitvā ‘‘ehi, amma, sīse te <pb ed="M" n="5.0316" /> ūkā vicinissāmī’’ti taṃ tattha pīṭhake nisīdāpetvā attano ūruantare tassā sīsaṃ ṭhapetvā thokaṃ kaṇḍuyitvā ‘‘aho imissā sīse bahū ūkā’’ti sakasīsato ūkā gahetvā tassā hatthe ṭhapetvā ‘‘passa kittakā te sīse ūkā’’ti piyakathaṃ kathetvā mahāsattassa guṇaṃ kathentī gāthamāha –</p>

<p rend="hangnum" n="20:19"><hi rend="paranum">20:19</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0288" /> hi nūnāyaṃ rājaputtī, kuse sātampi vindati;</p>

<p rend="gathalast">Āḷārike bhate pose, vetanena anatthike’’ti.</p>

<p rend="bodytext">Tassattho – ekaṃsena ayaṃ rājaputtī pubbe kusāvatīnagare kusanarindassa santike mālāgandhavilepanavatthālaṅkāravasena appamattakampi sātaṃ na vindati na labhati, tambūlamattampi etena etissā dinnapubbaṃ na bhavissati. Kiṃkāraṇā? Itthiyo nāma ekadivasampi aṅkaṃ avattharitvā nipannasāmikamhi hadayaṃ bhindituṃ na sakkonti, ayaṃ pana āḷārike bhate pose āḷārikattañca bhatakattañca upagate etasmiṃ purise mūlenapi anatthike kevalaṃ taṃyeva nissāya rajjaṃ pahāya āgantvā evaṃ dukkhaṃ anubhavante paṭisanthāramattampi na karoti, sacepi te, amma, tasmiṃ sineho natthi, sakalajambudīpe aggarājā maṃ nissāya kilamatīti tassa kiñcideva dātuṃ arahasīti.</p>

<p rend="bodytext">Sā taṃ sutvā khujjāya kujjhi. Atha naṃ khujjā gīvāyaṃ gahetvā antogabbhe khipitvā sayaṃ bahi hutvā dvāraṃ pidhāya āviñchanarajjumhi olambantī aṭṭhāsi. Pabhāvatī taṃ gahetuṃ asakkontī dvāramūle ṭhatvā akkosantī itaraṃ gāthamāha –</p>

<p rend="hangnum" n="20:20"><hi rend="paranum">20:20</hi><hi rend="dot">.</hi></p>

<p rend="gatha1"> ‘‘Na <pb ed="P" n="5.0299" /> hi nūnāyaṃ sā khujjā, labhati jivhāya chedanaṃ;</p>

<p rend="gathalast">Sunisitena satthena, evaṃ dubbhāsitaṃ bhaṇa’’nti.</p>

<p rend="bodytext">Tattha <hi rend="bold">sunisitenā</hi>ti suṭṭhu nisitena tikhiṇasatthena. <hi rend="bold">Evaṃ dubbhāsita</hi>nti evaṃ asotabbayuttakaṃ dubbhāsitaṃ bhaṇantī.</p>

<p rend="bodytext">Atha khujjā āviñcanarajjuṃ gahetvā ṭhitāva ‘‘nippaññe dubbinīte tava rūpaṃ kiṃ karissati, kiṃ mayaṃ tava rūpaṃ khāditvā yāpessāmā’’ti vatvā terasahi <pb ed="M" n="5.0317" /> gāthāhi bodhisattassa guṇaṃ pakāsentī khujjāgajjitaṃ nāma gajji –</p>

<p rend="hangnum" n="20:21"><hi rend="paranum">20:21</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Mahāyasoti katvāna, karassu rucire piyaṃ.</p>

<p rend="hangnum" n="20:22"><hi rend="paranum">20:22</hi><hi rend="dot">.</hi></p>

<p rend="gatha1"> ‘‘Mā <pb ed="V" n="5.0289" /> naṃ rūpena pāmesi, ārohena pabhāvati;</p>

<p rend="gathalast">Mahaddhanoti katvāna, karassu rucire piyaṃ.</p>

<p rend="hangnum" n="20:23"><hi rend="paranum">20:23</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Mahabbaloti katvāna, karassu rucire piyaṃ.</p>

<p rend="hangnum" n="20:24"><hi rend="paranum">20:24</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Mahāraṭṭhoti katvāna, karassu rucire piyaṃ.</p>

<p rend="hangnum" n="20:25"><hi rend="paranum">20:25</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Mahārājāti katvāna, karassu rucire piyaṃ.</p>

<p rend="hangnum" n="20:26"><hi rend="paranum">20:26</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Sīhassaroti katvāna, karassu rucire piyaṃ.</p>

<p rend="hangnum" n="20:27"><hi rend="paranum">20:27</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Vaggussaroti katvāna, karassu rucire piyaṃ.</p>

<p rend="hangnum" n="20:28"><hi rend="paranum">20:28</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Bindussaroti katvāna, karassu rucire piyaṃ.</p>

<p rend="hangnum" n="20:29"><hi rend="paranum">20:29</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Mañjussaroti katvāna, karassu rucire piyaṃ.</p>

<p rend="hangnum" n="20:30"><hi rend="paranum">20:30</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Madhussaroti katvāna, karassu rucire piyaṃ.</p>

<p rend="hangnum" n="20:31"><hi rend="paranum">20:31</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Satasippoti katvāna, karassu rucire piyaṃ.</p>

<p rend="hangnum" n="20:32"><hi rend="paranum">20:32</hi><hi rend="dot">.</hi></p>

<p rend="gatha1"> ‘‘Mā naṃ rūpena pāmesi, ārohena pabhāvati;</p>

<p rend="gathalast">Khattiyotipi katvāna, karassu rucire piyaṃ.</p>

<p rend="hangnum" n="20:33"><hi rend="paranum">20:33</hi><hi rend="dot">.</hi></p>

<p rend="gatha1"> ‘‘Mā <pb ed="V" n="5.0290" /><pb ed="M" n="5.0318" /> naṃ rūpena pāmesi, ārohena pabhāvati;</p>

<p rend="gathalast">Kusarājāti katvāna, karassu rucire piya’’nti.</p>

<p rend="bodytext">Tattha <hi rend="bold">mā naṃ rūpena pāmesi, ārohena, pabhāvatī</hi>ti are pabhāvati, mā tvaṃ etaṃ kusanarindaṃ attano rūpena ārohapariṇāhena pamini, evaṃ pamāṇaṃ gaṇhi. <hi rend="bold">Mahāyaso</hi>ti mahānubhāvo soti evaṃ hadaye katvāna <hi rend="bold">rucire</hi> piyadassane karassu tassa piyaṃ. Ānubhāvoyeva hissa rūpanti vadati. Esa nayo sabbattha. Api ca <hi rend="bold">mahāyaso</hi>ti mahāparivāro. <hi rend="bold">Mahaddhano</hi>ti mahābhogo. <hi rend="bold">Mahabbalo</hi>ti <pb ed="P" n="5.0300" /> mahāthāmo. <hi rend="bold">Mahāraṭṭho</hi>ti vipularaṭṭho. <hi rend="bold">Mahārājā</hi>ti sakalajambudīpe aggarājā. <hi rend="bold">Sīhassaro</hi>ti sīhasaddasamānasaddo. <hi rend="bold">Vaggussaro</hi>ti līlāyuttassaro. <hi rend="bold">Bindussaro</hi>ti sampiṇḍitaghanassaro. <hi rend="bold">Mañjussaro</hi>ti sundarassaro. <hi rend="bold">Madhussaro</hi>ti madhurayuttassaro. <hi rend="bold">Satasippo</hi>ti paresaṃ santike asikkhitvā attano baleneva nipphannaanekasatasippo. <hi rend="bold">Khattiyo</hi>ti okkākapaveṇiyaṃ jāto asambhinnakhattiyo. <hi rend="bold">Kusarājā</hi>ti sakkadattiyakusatiṇasamānanāmo rājā. Evarūpo hi añño rājā nāma natthīti jānitvā etassa piyaṃ karohīti khujjā ettakāhi gāthāhi tassa guṇaṃ kathesi.</p>

<p rend="bodytext">Pabhāvatī tassā vacanaṃ sutvā ‘‘khujje ativiya gajjasi, hatthena pāpuṇantī sasāmikabhāvaṃ te jānāpessāmī’’ti khujjaṃ tajjesi. Sāpi taṃ ‘‘ahaṃ taṃ rakkhamānā pituno te kusarājassa āgatabhāvaṃ nārocesiṃ, hotu, ajja rañño ārocessāmī’’ti mahantena saddena bhāyāpesi. Sāpi ‘‘kocideva suṇeyyā’’ti khujjaṃ saññāpesi. Bodhisattopi taṃ passituṃ alabhanto satta māse dubbhojanena dukkhaseyyāya kilamanto cintesi – ‘‘ko me etāya attho, satta māse vasanto etaṃ passitumpi na labhāmi, ativiya kakkhaḷā sāhasikā, gantvā mātāpitaro passissāmī’’ti. Tasmiṃ khaṇe sakko āvajjento tassa ukkaṇṭhitabhāvaṃ ñatvā ‘‘rājā satta māse pabhāvatiṃ daṭṭhumpi na labhi, labhanākāramassa karissāmī’’ti maddarañño dūte katvā sattannaṃ <pb ed="M" n="5.0319" /> rājūnaṃ dūtaṃ pāhento ‘‘pabhāvatī, kusarājaṃ chaḍḍetvā āgatā, āgacchantu pabhāvatiṃ gaṇhantū’’ti ekekassa visuṃ visuṃ sāsanaṃ pahiṇi. Te mahāparivārena gantvā nagaraṃ patvā aññamaññassa āgatakāraṇaṃ na jānanti. Te ‘‘tvaṃ kasmā āgato, tvaṃ kasmā āgatosī’’ti pucchitvā tamatthaṃ ñatvā kujjhitvā ‘‘ekaṃ kira dhītaraṃ sattannaṃ dassati, passathassa anācāraṃ, uppaṇḍeti no, gaṇhatha na’’nti ‘‘sabbesampi amhākaṃ pabhāvatiṃ detu yuddhaṃ vā’’ti sāsanāni pahiṇitvā nagaraṃ parivārayiṃsu. Maddarājā sāsanaṃ sutvā bhītatasito amacce āmantetvā ‘‘kiṃ karomā’’ti pucchi. Atha naṃ amaccā ‘‘deva <pb ed="V" n="5.0291" /><pb ed="P" n="5.0301" />, sattapi rājāno pabhāvatiṃ nissāya āgatā, ‘sace na dassati, pākāraṃ bhinditvā nagaraṃ pavisitvā jīvitakkhayaṃ pāpetvā taṃ gaṇhissāmā’ti vadanti, pākāre abhinneyeva tesaṃ pabhāvatiṃ pesessāmā’’ti vatvā gāthamāhaṃsu –</p>

<p rend="hangnum" n="20:34"><hi rend="paranum">20:34</hi><hi rend="dot">.</hi></p>

<p rend="gatha1"> ‘‘Ete nāgā upatthaddhā, sabbe tiṭṭhanti vammitā;</p>

<p rend="gathalast">Purā maddanti pākāraṃ, ānentetaṃ pabhāvati’’nti.</p>

<p rend="bodytext">Tattha <hi rend="bold">upatthaddhā</hi>ti atithaddhā dappitā. <hi rend="bold">Ānentetaṃ pabhāvati</hi>nti ānentu etaṃ pabhāvatinti sāsanāni pahiṇiṃsu. Tasmā yāva ete nāgā pākāraṃ na maddanti, tāva nesaṃ pabhāvatiṃ pesehi, mahārājāti.</p>

<p rend="bodytext">Taṃ sutvā rājā ‘‘sacāhaṃ ekassa pabhāvatiṃ pesessāmi, sesā yuddhaṃ karissanti, na sakkā ekassa dātuṃ, sakalajambudīpe aggarājānaṃ ‘virūpo’ti chaḍḍetvā āgatā āgamanassa phalaṃ labhatu, vadhitvāna naṃ satta khaṇḍāni katvā sattannaṃ khattiyānaṃ pesessāmī’’ti vadanto anantaraṃ gāthamāha –</p>

<p rend="hangnum" n="20:35"><hi rend="paranum">20:35</hi><hi rend="dot">.</hi></p>

<p rend="gatha1"> ‘‘Satta bile karitvāna, ahametaṃ pabhāvatiṃ;</p>

<p rend="gathalast">Khattiyānaṃ padassāmi, ye maṃ hantuṃ idhāgatā’’ti.</p>

<p rend="bodytext">Tassa sā kathā sakalanivesane pākaṭā ahosi. Paricārikā gantvā ‘‘rājā kira taṃ satta khaṇḍāni katvā sattannaṃ rājūnaṃ pesessatī’’ti pabhāvatiyā ārocesuṃ. Sā maraṇabhayabhītā āsanā vuṭṭhāya bhaginīhi parivutā mātu sirigabbhaṃ agamāsi. Tamatthaṃ pakāsento satthā āha –</p>

<p rend="hangnum" n="20:36"><hi rend="paranum">20:36</hi><hi rend="dot">.</hi></p>

<p rend="gatha1"> ‘‘Avuṭṭhahi <pb ed="M" n="5.0320" /> rājaputtī, sāmā koseyyavāsinī;</p>

<p rend="gathalast">Assupuṇṇehi nettehi, dāsīgaṇapurakkhatā’’ti.</p>

<p rend="bodytext">Tattha <hi rend="bold">sāmā</hi>ti suvaṇṇavaṇṇā. <hi rend="bold">Koseyyavāsinī</hi>ti suvaṇṇakhacitakoseyyanivasanā.</p>

<p rend="bodytext">Sā mātu santikaṃ gantvā mātaraṃ vanditvā paridevamānā āha –</p>

<p rend="hangnum" n="20:37"><hi rend="paranum">20:37</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="5.0292" /><pb ed="P" n="5.0302" /> nūna kakkūpanisevitaṃ mukhaṃ, ādāsadantātharupaccavekkhitaṃ;</p>

<p rend="gathalast">Subhaṃ sunettaṃ virajaṃ anaṅgaṇaṃ, chuddhaṃ vane ṭhassati khattiyehi.</p>

<p rend="hangnum" n="20:38"><hi rend="paranum">20:38</hi><hi rend="dot">.</hi></p>

<p rend="gatha1"> ‘‘Te nūna me asite vellitagge, kese mudū candanasāralitte;</p>

<p rend="gathalast">Samākule sīvathikāya majjhe, pādehi gijjhā parikaḍḍhissanti.</p>

<p rend="hangnum" n="20:39"><hi rend="paranum">20:39</hi><hi rend="dot">.</hi></p>

<p rend="gatha1"> ‘‘Tā nūna me tambanakhā sulomā, bāhā mudū candanasāralittā;</p>

<p rend="gathalast">Chinnā vane ujjhitā khattiyehi, gayha dhaṅko gacchati yenakāmaṃ.</p>

<p rend="hangnum" n="20:40"><hi rend="paranum">20:40</hi><hi rend="dot">.</hi></p>

<p rend="gatha1"> ‘‘Te nūna tālūpanibhe alambe, nisevite kāsikacandanena;</p>

<p rend="gathalast">Thanesu me lambissati siṅgālo, mātūva putto taruṇo tanūjo.</p>

<p rend="hangnum" n="20:41"><hi rend="paranum">20:41</hi><hi rend="dot">.</hi></p>

<p rend="gatha1"> ‘‘Taṃ nūna soṇiṃ puthulaṃ sukoṭṭitaṃ, nisevitaṃ kañcanamekhalāhi;</p>

<p rend="gathalast">Chinnaṃ vane khattiyehī avatthaṃ, siṅgālasaṅghā parikaḍḍhissanti.</p>

<p rend="hangnum" n="20:42"><hi rend="paranum">20:42</hi><hi rend="dot">.</hi></p>

<p rend="gatha1"> ‘‘Soṇā dhaṅkā siṅgālā ca, ye caññe santi dāṭhino;</p>

<p rend="gathalast">Ajarā nūna hessanti, bhakkhayitvā pabhāvatiṃ.</p>

<p rend="hangnum" n="20:43"><hi rend="paranum">20:43</hi><hi rend="dot">.</hi></p>

<p rend="gatha1"> ‘‘Sace <pb ed="M" n="5.0321" /> maṃsāni hariṃsu, khattiyā dūragāmino;</p>

<p rend="gathalast">Aṭṭhīni amma yācitvā, anupathe dahātha naṃ.</p>

<p rend="hangnum" n="20:44"><hi rend="paranum">20:44</hi><hi rend="dot">.</hi></p>

<p rend="gatha1"> ‘‘Khettāni amma kāretvā, kaṇikārettha ropaya;</p>

<p rend="gatha2">Yadā te pupphitā assu, hemantānaṃ himaccaye;</p>

<p rend="gathalast">Sareyyātha mamaṃ amma, evaṃvaṇṇā pabhāvatī’’ti.</p>

<p rend="bodytext">Tattha kakkūpanisevitantila <hi rend="bold">kakkūpanisevita</hi>nti sāsapakakkaloṇakakkamattikakakkatilakakkahaliddikakkamukhacuṇṇakehi imehi pañcahi kakkehi upanisevitaṃ. <hi rend="bold">Ādāsadantātharupaccavekkhita</hi>nti <pb ed="P" n="5.0303" /> dantamayatharumhi ādāse paccavekkhitaṃ tattha oloketvā maṇḍitaṃ. <hi rend="bold">Subha</hi>nti subhamukhaṃ. <hi rend="bold">Viraja</hi>nti vigatarajaṃ nimmalaṃ. <hi rend="bold">Anaṅgaṇa</hi>nti gaṇḍapiḷakādidosarahitaṃ. <hi rend="bold">Chuddha</hi>nti amma evarūpaṃ mama mukhaṃ addhā idāni khattiyehi chaḍḍitaṃ <hi rend="bold">vane</hi><pb ed="V" n="5.0293" /> araññe ṭhassatīti paridevati. <hi rend="bold">Asite</hi>ti kāḷake. <hi rend="bold">Vellitagge</hi>ti unnatagge. <hi rend="bold">Sīvathikāyā</hi>ti susānamhi. <hi rend="bold">Parikaḍḍhissantī</hi>ti evarūpe mama kese manussamaṃsakhādakā gijjhā pādehi paharitvā nūna parikaḍḍhissanti. <hi rend="bold">Gayha dhaṅko gacchati yenakāma</hi>nti amma mama evarūpaṃ bāhaṃ nūna dhaṅko gahetvā luñjitvā khādanto yenakāmaṃ gacchissati.</p>

<p rend="bodytext"><hi rend="bold">Tālūpanibhe</hi>ti suvaṇṇatālaphalasadise. <hi rend="bold">Kāsikacandanenā</hi>ti sukhumacandanena nisevite. <hi rend="bold">Thanesu me</hi>ti amma mama susāne patitāya evarūpe thane disvā mukhena ḍaṃsitvā tesu me thanesu attano tanujo mātu taruṇaputto viya nūna siṅgālo lambissati. <hi rend="bold">Soṇi</hi>nti kaṭiṃ. <hi rend="bold">Sukoṭṭita</hi>nti gohanukena paharitvā suvaḍḍhitaṃ. <hi rend="bold">Avattha</hi>nti chaḍḍitaṃ. <hi rend="bold">Bhakkhayitvā</hi>ti amma ete ettakā nūna mama maṃsaṃ khāditvā ajarā bhavissanti.</p>

<p rend="bodytext"><hi rend="bold">Sace maṃsāni hariṃsū</hi>ti amma sace te khattiyā mayiṃ paṭibaddhacittā mama maṃsāni hareyyuṃ, atha tumhe aṭṭhīni yācitvā <hi rend="bold">anupathe dahāthanaṃ,</hi> jaṅghamaggamahāmaggānaṃ antare daheyyāthāti vadati. <hi rend="bold">Khettānī</hi>ti amma mama jhāpitaṭṭhāne mālādivatthūni kāretvā ettha etesu khettesu kaṇikārarukkhe ropaya. <hi rend="bold">Himaccaye</hi>ti himapātātikkame phagguṇamāse. <hi rend="bold">Sareyyāthā</hi>ti tesaṃ pupphānaṃ suvaṇṇacaṅkoṭakaṃ pūretvā ūrūsu ṭhapetvā mama dhītā pabhāvatī evaṃvaṇṇāti sareyyātha.</p>

<p rend="bodytext">Iti <pb ed="M" n="5.0322" /> sā maraṇabhayatajjitā mātu santike vilapi. Maddarājāpi ‘‘pharasuñca gaṇḍikañca gahetvā coraghātako idheva āgacchatū’’ti āṇāpesi. Tassa āgamanaṃ sakalarājagehe pākaṭaṃ ahosi. Athassa āgatabhāvaṃ sutvā pabhāvatiyā mātā uṭṭhāyāsanā sokasamappitā rañño santikaṃ agamāsi. Tamatthaṃ pakāsento satthā āha –</p>

<p rend="hangnum" n="20:45"><hi rend="paranum">20:45</hi><hi rend="dot">.</hi></p>

<p rend="gatha1"> ‘‘Tassā mātā udaṭṭhāsi, khattiyā devavaṇṇinī;</p>

<p rend="gathalast">Disvā asiñca sūnañca, rañño maddassantepure’’ti.</p>

<p rend="bodytext">Tattha <pb ed="P" n="5.0304" /><hi rend="bold">udaṭṭhāsī</hi>ti āsanā uṭṭhāya rañño santikaṃ gantvā aṭṭhāsi. <hi rend="bold">Disvā asiñca sūnañcā</hi>ti antepuramhi alaṅkatamahātale rañño purato nikkhittaṃ pharasuñca gaṇḍikañca disvā vilapantī gāthamāha –</p>

<p rend="hangnum" n="20:46"><hi rend="paranum">20:46</hi><hi rend="dot">.</hi></p>

<p rend="gatha1"> ‘‘Iminā <pb ed="V" n="5.0294" /> nūna asinā, susaññaṃ tanumajjhimaṃ;</p>

<p rend="gathalast">Dhītaraṃ madda hantvāna, khattiyānaṃ padassasī’’ti.</p>

<p rend="bodytext">Tattha <hi rend="bold">asinā</hi>ti pharasuṃ sandhāyāha. So hi imasmiṃ ṭhāne asi nāma jāto. <hi rend="bold">Susaññaṃ tanumajjhima</hi>nti suṭṭhu saññātaṃ tanumajjhimaṃ.</p>

<p rend="bodytext">Atha naṃ rājā saññāpento āha – ‘‘devi, kiṃ kathesi, tava dhītā sakalajambudīpe aggarājānaṃ ‘virūpo’ti chaḍḍetvā gatamagge padavalañje avinaṭṭheyeva maccuṃ nalāṭenādāya āgatā, idāni attano rūpaṃ nissāya īdisaṃ phalaṃ labhatū’’ti. Sā tassa vacanaṃ sutvā dhītu santikaṃ gantvā vilapantī āha –</p>

<p rend="hangnum" n="20:47"><hi rend="paranum">20:47</hi><hi rend="dot">.</hi></p>

<p rend="gatha1"> ‘‘Na me akāsi vacanaṃ, atthakāmāya puttike;</p>

<p rend="gathalast">Sājja lohitasañchannā, gacchasi yamasādhanaṃ.</p>

<p rend="hangnum" n="20:48"><hi rend="paranum">20:48</hi><hi rend="dot">.</hi></p>

<p rend="gatha1"> ‘‘Evamāpajjatī poso, pāpiyañca nigacchati;</p>

<p rend="gathalast">Yo ve hitānaṃ vacanaṃ, na karoti atthadassinaṃ.</p>

<p rend="hangnum" n="20:49"><hi rend="paranum">20:49</hi><hi rend="dot">.</hi></p>

<p rend="gatha1"> ‘‘Sace ca ajja dhāresi, kumāraṃ cārudassanaṃ;</p>

<p rend="gatha2">Kusena jātaṃ khattiyaṃ, suvaṇṇamaṇimekhalaṃ;</p>

<p rend="gathalast">Pūjitaṃ ñātisaṅghehi, na gacchasi yamakkhayaṃ.</p>

<p rend="hangnum" n="20:50"><hi rend="paranum">20:50</hi><hi rend="dot">.</hi></p>

<p rend="gatha1"> ‘‘Yatthassu <pb ed="M" n="5.0323" /> bherī nadati, kuñjaro ca nikūjati;</p>

<p rend="gathalast">Khattiyānaṃ kule bhadde, kinnu sukhataraṃ tato.</p>

<p rend="hangnum" n="20:51"><hi rend="paranum">20:51</hi><hi rend="dot">.</hi></p>

<p rend="gatha1"> ‘‘Asso ca sisati dvāre, kumāro uparodati;</p>

<p rend="gathalast">Khattiyānaṃ kule bhadde, kinnu sukhataraṃ tato.</p>

<p rend="hangnum" n="20:52"><hi rend="paranum">20:52</hi><hi rend="dot">.</hi></p>

<p rend="gatha1"> ‘‘Mayūrakoñcābhirude, kokilābhinikūjite;</p>

<p rend="gathalast">Khattiyānaṃ kule bhadde, kinnu sukhataraṃ tato’’ti.</p>

<p rend="bodytext">Tattha <pb ed="V" n="5.0295" /><hi rend="bold">puttike</hi>ti taṃ ālapati. Idaṃ vuttaṃ hoti – amma, idha kiṃ karissasi, sāmikassa santikaṃ gaccha, mā rūpamadena majjīti evaṃ yācantiyāpi me vacanaṃ na akāsi, sā tvaṃ ajja lohitasañchannā gacchasi yamasādhanaṃ, maccurājassa bhavanaṃ <pb ed="P" n="5.0305" /> gamissasīti. <hi rend="bold">Pāpiyañcā</hi>ti ito pāpatarañca nigacchati. <hi rend="bold">Sace ca ajja dhāresī</hi>ti, amma, sace tvaṃ cittassa vasaṃ agantvā kusanarindaṃ paṭicca laddhaṃ attano rūpena sadisaṃ cārudassanaṃ kumāraṃ ajja dhārayissasi. <hi rend="bold">Yamakkhaya</hi>nti evaṃ sante yamanivesanaṃ na gaccheyyāsi. <hi rend="bold">Tato</hi> yamhi khattiyakule ayaṃ vibhūti, tamhā nānābherisaddena ceva mattavāraṇakoñcanādena ca ninnāditā kusāvatīrājakulā kiṃ nu sukhataraṃ disvā idhāgatāsīti attho. <hi rend="bold">Sisatī</hi>ti hasati. <hi rend="bold">Kumāro</hi>ti susikkhito gandhabbakumāro. <hi rend="bold">Uparodatī</hi>ti nānātūriyāni gahetvā upahāraṃ karoti. <hi rend="bold">Kokilābhinikūjite</hi>ti kusarājakule sāyaṃ pāto pavattanaccagītavāditūpahāraṃ paṭippharantī viya kokilehi abhinikūjite.</p>

<p rend="bodytext">Iti sāpi ettakāhi gāthāhi tāya saddhiṃ sallapitvā ‘‘sace ajja kusanarindo idha assa, ime satta rājāno palāpetvā mama dhītaraṃ dukkhā pamocetvā ādāya gaccheyyā’’ti cintetvā gāthamāha –</p>

<p rend="hangnum" n="20:53"><hi rend="paranum">20:53</hi><hi rend="dot">.</hi></p>

<p rend="gatha1"> ‘‘Kahaṃ nu kho sattumaddano, pararaṭṭhappamaddano;</p>

<p rend="gathalast">Kuso soḷārapaññāṇo, yo no dukkhā pamocaye’’ti.</p>

<p rend="bodytext">Tattha <hi rend="bold">soḷārapaññāṇo</hi>ti uḷārapañño.</p>

<p rend="bodytext">Tato <pb ed="M" n="5.0324" /> pabhāvatī ‘‘mama mātu kusassa vaṇṇaṃ bhaṇantiyā mukhaṃ nappahoti, ācikkhissāmi tāvassā tassa idheva āḷārikakammaṃ katvā vasanabhāva’’nti cintetvā gāthamāha –</p>

<p rend="hangnum" n="20:54"><hi rend="paranum">20:54</hi><hi rend="dot">.</hi></p>

<p rend="gatha1"> ‘‘Idheva so sattumaddano, pararaṭṭhappamaddano;</p>

<p rend="gathalast">Kuso soḷārapaññāṇo, yo te sabbe vadhissatī’’ti.</p>

<p rend="bodytext">Athassā mātā ‘‘ayaṃ maraṇabhayabhītā vippalapatī’’ti cintetvā gāthamāha –</p>

<p rend="hangnum" n="20:55"><hi rend="paranum">20:55</hi><hi rend="dot">.</hi></p>

<p rend="gatha1"> ‘‘Ummattikā <pb ed="V" n="5.0296" /> nu bhaṇasi, andhabālā pabhāsasi;</p>

<p rend="gathalast">Kuso ce āgato assa, kiṃ na jānemu taṃ maya’’nti.</p>

<p rend="bodytext">Tattha <hi rend="bold">andhabālā</hi>ti sammūḷhā aññāṇā hutvā. <hi rend="bold">Kiṃ na jānemū</hi>ti kena kāraṇena taṃ na jāneyyāma. So hi antarāmagge ṭhitova amhākaṃ sāsanaṃ peseyya, samussitaddhajā caturaṅginīsenā paññāyetha, tvaṃ pana maraṇabhayena kathesīti.</p>

<p rend="bodytext">Sā <pb ed="P" n="5.0306" /> evaṃ vutte ‘‘na me mātā saddahati, tassa idhāgantvā satta māse vasanabhāvaṃ na jānāti, dassessāmi na’’nti cintetvā mātaraṃ hatthe gahetvā sīhapañjaraṃ vivaritvā hatthaṃ pasāretvā dassentī gāthamāha –</p>

<p rend="hangnum" n="20:56"><hi rend="paranum">20:56</hi><hi rend="dot">.</hi></p>

<p rend="gatha1"> ‘‘Eso āḷāriko poso, kumārīpuramantare;</p>

<p rend="gathalast">Daḷhaṃ katvāna saṃvelliṃ, kumbhiṃ dhovati oṇato’’ti.</p>

<p rend="bodytext">Tattha <hi rend="bold">kumārīpuramantare</hi>ti vātapāne ṭhitā tava dhītānaṃ kumārīnaṃ vasanaṭṭhānantare naṃ olokehi. <hi rend="bold">Saṃvelli</hi>nti kacchaṃ bandhitvā kumbhiṃ dhovati.</p>

<p rend="bodytext">So kira tadā ‘‘ajja me manoratho matthakaṃ pāpuṇissati, addhā maraṇabhayatajjitā, pabhāvatī, mama āgatabhāvaṃ kathessati, bhājanāni dhovitvā paṭisāmessāmī’’ti udakaṃ āharitvā bhājanāni dhovituṃ ārabhi. Atha naṃ mātā paribhāsantī gāthamāha –</p>

<p rend="hangnum" n="20:57"><hi rend="paranum">20:57</hi><hi rend="dot">.</hi></p>

<p rend="gatha1"> ‘‘Veṇī tvamasi caṇḍālī, adūsi kulagandhinī;</p>

<p rend="gathalast">Kathaṃ maddakule jātā, dāsaṃ kayirāsi kāmuka’’nti.</p>

<p rend="bodytext">Tattha <pb ed="M" n="5.0325" /><hi rend="bold">veṇī</hi>ti tacchikā. <hi rend="bold">Adūsi kulagandhinī</hi>ti udāhu tvaṃ kuladūsikā. <hi rend="bold">Kāmuka</hi>nti kathaṃ nāma tvaṃ evarūpe kule jātā attano sāmikaṃ dāsaṃ kareyyāsīti.</p>

<p rend="bodytext">Tato pabhāvatī ‘‘mama mātā imassa maṃ nissāya evaṃ vasanabhāvaṃ na jānāti maññe’’ti cintetvā itaraṃ gāthamāha –</p>

<p rend="hangnum" n="20:58"><hi rend="paranum">20:58</hi><hi rend="dot">.</hi></p>

<p rend="gatha1"> ‘‘Namhi <pb ed="V" n="5.0297" /> veṇī na caṇḍālī, na camhi kulagandhinī;</p>

<p rend="gathalast">Okkākaputto bhaddante, tvaṃ nu dāsoti maññasī’’ti.</p>

<p rend="bodytext">Tattha <hi rend="bold">okkākaputto</hi>ti, amma, esa okkākaputto, tvaṃ pana ‘‘dāso’’ti maññasi, kasmā naṃ ahaṃ ‘‘dāso’’ti kathessāmīti.</p>

<p rend="bodytext">Idānissa yasaṃ vaṇṇentī āha –</p>

<p rend="hangnum" n="20:59"><hi rend="paranum">20:59</hi><hi rend="dot">.</hi></p>

<p rend="gatha1"> ‘‘Yo brāhmaṇasahassāni, sadā bhojeti vīsatiṃ;</p>

<p rend="gathalast">Okkākaputto bhaddante, tvaṃ nu dāsoti maññasi.</p>

<p rend="hangnum" n="20:60"><hi rend="paranum">20:60</hi><hi rend="dot">.</hi></p>

<p rend="gatha1"> Yassa <pb ed="P" n="5.0307" /> nāgasahassāni, sadā yojenti vīsatiṃ;</p>

<p rend="gathalast">Okkākaputto bhaddante, tvaṃ nu dāsoti maññasi.</p>

<p rend="hangnum" n="20:61"><hi rend="paranum">20:61</hi><hi rend="dot">.</hi></p>

<p rend="gatha1"> ‘‘Yassa assasahassāni, sadā yojenti vīsatiṃ;</p>

<p rend="gathalast">Okkākaputto bhaddante, tvaṃ nu dāsoti maññasi.</p>

<p rend="hangnum" n="20:62"><hi rend="paranum">20:62</hi><hi rend="dot">.</hi></p>

<p rend="gatha1"> ‘‘Yassa rathasahassāni, sadā yojenti vīsatiṃ;</p>

<p rend="gatha1">Okkākaputto bhaddante, tvaṃ nu dāsoti maññasi;</p>

<p rend="gatha1">Yassa usabhasahassāni, sadā yojenti vīsatiṃ;</p>

<p rend="gathalast">Okkākaputto bhaddante, tvaṃ nu dāsoti maññasi.</p>

<p rend="hangnum" n="20:63"><hi rend="paranum">20:63</hi><hi rend="dot">.</hi></p>

<p rend="gatha1"> ‘‘Yassa dhenusahassāni, sadā duhanti vīsatiṃ;</p>

<p rend="gathalast">Okkākaputto bhaddante, tvaṃ nu dāsoti maññasī’’ti.</p>

<p rend="bodytext">Evaṃ tāya pañcahi gāthāhi mahāsattassa yaso vaṇṇito. Athassā mātā ‘‘ayaṃ asambhitā kathaṃ katheti, addhā evameta’’nti saddahitvā rañño santikaṃ gantvā tamatthaṃ ārocesi. So vegena pabhāvatiyā santikaṃ <pb ed="M" n="5.0326" /> gantvā ‘‘saccaṃ kira, amma, kusarājā idhāgato’’ti. ‘‘Āma tāta, ajjassa satta māsā atikkantā tava dhītānaṃ āḷārikattaṃ karontassā’’ti. So tassā asaddahanto khujjaṃ pucchitvā yathābhūtaṃ sutvā dhītaraṃ garahanto gāthamāha –</p>

<p rend="hangnum" n="20:64"><hi rend="paranum">20:64</hi><hi rend="dot">.</hi></p>

<p rend="gatha1"> ‘‘Taggha <pb ed="V" n="5.0298" /> te dukkaṭaṃ bāle, yaṃ khattiyaṃ mahabbalaṃ;</p>

<p rend="gathalast">Nāgaṃ maṇḍūkavaṇṇena, na taṃ akkhāsidhāgata’’nti.</p>

<p rend="bodytext">Tattha <hi rend="bold">tagghā</hi>ti ekaṃseneva.</p>

<p rend="bodytext">So dhītaraṃ garahitvā vegena tassa santikaṃ gantvā katapaṭisanthāro añjaliṃ paggayha attano accayaṃ dassento gāthamāha –</p>

<p rend="hangnum" n="20:65"><hi rend="paranum">20:65</hi><hi rend="dot">.</hi></p>

<p rend="gatha1"> ‘‘Aparādhaṃ mahārāja, tvaṃ no khama rathesabha;</p>

<p rend="gathalast">Yaṃ taṃ aññātavesena, nāññāsimhā idhāgata’’nti.</p>

<p rend="bodytext">Taṃ sutvā mahāsatto ‘‘sacāhaṃ pharusaṃ vakkhāmi, idhevassa hadayaṃ phalissati, assāsessāmi na’’nti cintetvā bhājanantare ṭhitova itaraṃ gāthamāha –</p>

<p rend="hangnum" n="20:66"><hi rend="paranum">20:66</hi><hi rend="dot">.</hi></p>

<p rend="gatha1"> ‘‘Mādisassa na taṃ channaṃ, yohaṃ āḷāriko bhave;</p>

<p rend="gathalast">Tvaññeva me pasīdassu, natthi te deva dukkaṭa’’nti.</p>

<p rend="bodytext">Rājā tassa santikā paṭisanthāraṃ labhitvā pāsādaṃ abhiruhitvā pabhāvatiṃ pakkosāpetvā khamāpanatthāya pesetuṃ gāthamāha –</p>

<p rend="hangnum" n="20:67"><hi rend="paranum">20:67</hi><hi rend="dot">.</hi></p>

<p rend="gatha1"> ‘‘Gaccha <pb ed="P" n="5.0308" /> bāle khamāpehi, kusarājaṃ mahabbalaṃ;</p>

<p rend="gathalast">Khamāpito kuso rājā, so te dassati jīvita’’nti.</p>

<p rend="bodytext">Sā pitu vacanaṃ sutvā bhaginīhi ceva paricārikāhi ca parivutā tassa santikaṃ agamāsi. Sopi kammakāravesena ṭhitova tassā attano santikaṃ āgamanaṃ ñatvā ‘‘ajja pabhāvatiyā mānaṃ bhinditvā pādamūle naṃ kalale nipajjāpessāmī’’ti sabbaṃ attanā ābhataṃ udakaṃ chaḍḍetvā khalamaṇḍalamattaṃ ṭhānaṃ madditvā ekakalalaṃ akāsi. Sā tassa santikaṃ gantvā tassa pādesu nipatitvā kalalapiṭṭhe nipannā taṃ khamāpesi. Tamatthaṃ pakāsento satthā āha –</p>

<p rend="hangnum" n="20:68"><hi rend="paranum">20:68</hi><hi rend="dot">.</hi></p>

<p rend="gatha1"> ‘‘Pitussa <pb ed="V" n="5.0299" /><pb ed="M" n="5.0327" /> vacanaṃ sutvā, devavaṇṇī pabhāvatī;</p>

<p rend="gathalast">Sirasā aggahī pāde, kusarājaṃ mahabbala’’nti.</p>

<p rend="bodytext">Tattha <hi rend="bold">sirasā</hi>ti sirasā nipatitvā kusarājānaṃ pāde aggahesīti.</p>

<p rend="bodytext">Gahetvā ca pana naṃ khamāpentī tisso gāthāyo abhāsi –</p>

<p rend="hangnum" n="20:69"><hi rend="paranum">20:69</hi><hi rend="dot">.</hi></p>

<p rend="gatha1"> ‘‘Yāmā ratyo atikkantā, tāmā deva tayā vinā;</p>

<p rend="gathalast">Vande te sirasā pāde, mā me kujjha rathesabha.</p>

<p rend="hangnum" n="20:70"><hi rend="paranum">20:70</hi><hi rend="dot">.</hi></p>

<p rend="gatha1"> ‘‘Sabbaṃ te paṭijānāmi, mahārāja suṇohi me;</p>

<p rend="gathalast">Na cāpi appiyaṃ tuyhaṃ, kareyyāmi ahaṃ puna.</p>

<p rend="hangnum" n="20:71"><hi rend="paranum">20:71</hi><hi rend="dot">.</hi></p>

<p rend="gatha1"> ‘‘Evaṃ ce yācamānāya, vacanaṃ me na kāhasi;</p>

<p rend="gathalast">Idāni maṃ tāto hantvā, khattiyānaṃ padassatī’’ti.</p>

<p rend="bodytext">Tattha <hi rend="bold">ratyo</hi>ti rattiyo. <hi rend="bold">Tāmā</hi>ti tā imā sabbāpi tayā vinā atikkantā. <hi rend="bold">Sabbaṃ te paṭijānāmī</hi>ti, mahārāja, ettakaṃ kālaṃ mayā tava appiyameva kataṃ, idaṃ te ahaṃ sabbaṃ paṭijānāmi, aparampi suṇohi me, ito paṭṭhāyāhaṃ puna tuyhaṃ appiyaṃ na karissāmi. <hi rend="bold">Evaṃ ce</hi>ti sace evaṃ yācamānāya mama tvaṃ vacanaṃ na karissasīti.</p>

<p rend="bodytext">Taṃ sutvā rājā ‘‘sacāhaṃ ‘imaṃ tvañceva jānissasī’ti vakkhāmi, hadayamassā phalissati, assāsessāmi na’’nti cintetvā āha –</p>

<p rend="hangnum" n="20:72"><hi rend="paranum">20:72</hi><hi rend="dot">.</hi></p>

<p rend="gatha1"> ‘‘Evaṃ te yācamānāya, kiṃ na kāhāmi te vaco;</p>

<p rend="gathalast">Vikuddho tyasmi kalyāṇi, mā tvaṃ bhāyi pabhāvati.</p>

<p rend="hangnum" n="20:73"><hi rend="paranum">20:73</hi><hi rend="dot">.</hi></p>

<p rend="gatha1"> ‘‘Sabbaṃ <pb ed="P" n="5.0309" /> te paṭijānāmi, rājaputti suṇohi me;</p>

<p rend="gathalast">Na cāpi appiyaṃ tuyhaṃ, kareyyāmi ahaṃ puna.</p>

<p rend="hangnum" n="20:74"><hi rend="paranum">20:74</hi><hi rend="dot">.</hi></p>

<p rend="gatha1"> ‘‘Tava <pb ed="V" n="5.0300" /> kāmā hi sussoṇi, pahu dukkhaṃ titikkhisaṃ;</p>

<p rend="gathalast">Bahuṃ maddakulaṃ hantvā, nayituṃ taṃ pabhāvatī’’ti.</p>

<p rend="bodytext">Tattha <hi rend="bold">kiṃ na kāhāmī</hi>ti kiṃkāraṇā tava vacanaṃ na karissāmi. <hi rend="bold">Vikuddho tyasmī</hi>ti vikuddho nikkopo te asmiṃ. <hi rend="bold">Sabbaṃ te</hi>ti vikuddhabhāvañca idāni appiyakaraṇañca ubhayaṃ te idaṃ sabbameva paṭijānāmi. <hi rend="bold">Tava kāmā</hi>ti tava <pb ed="M" n="5.0328" /> kāmena taṃ icchamāno. <hi rend="bold">Titikkhisa</hi>nti adhivāsemi. <hi rend="bold">Bahuṃ maddakulaṃ hantvā nayituṃ ta</hi>nti bahumaddarājakulaṃ hanitvā balakkārena taṃ netuṃ samatthoti.</p>

<p rend="bodytext">Atha so sakkassa devarañño paricārikaṃ viya taṃ attano paricārikaṃ disvā khattiyamānaṃ uppādetvā ‘‘mayi kira dharamāneyeva mama bhariyaṃ aññe gahetvā gamissantī’’ti sīho viya rājaṅgaṇe vijambhamāno ‘‘sakalanagaravāsino me āgatabhāvaṃ jānantū’’ti vagganto nadanto seḷento apphoṭento ‘‘idāni te jīvaggāhaṃ gahessāmi, rathādayo me yojentū’’ti anantaraṃ gāthamāha –</p>

<p rend="hangnum" n="20:75"><hi rend="paranum">20:75</hi><hi rend="dot">.</hi></p>

<p rend="gatha1"> ‘‘Yojayantu rathe asse, nānācitte samāhite;</p>

<p rend="gathalast">Atha dakkhatha me vegaṃ, vidhamantassa sattavo’’ti.</p>

<p rend="bodytext">Tattha <hi rend="bold">nānācitte</hi>ti nānālaṅkāravicitte. <hi rend="bold">Samāhite</hi>ti asse sandhāya vuttaṃ, susikkhite nibbisevaneti attho. <hi rend="bold">Atha dakkhatha me vega</hi>nti atha me parakkamaṃ passissathāti.</p>

<p rend="bodytext">Sattūnaṃ gaṇhanaṃ nāma mayhaṃ bhāro, gaccha tvaṃ nhatvā alaṅkaritvā pāsādaṃ āruhāti taṃ uyyojesi. Maddarājāpissa parihārakaraṇatthaṃ amacce pahiṇi. Te tassa mahānasadvāreyeva sāṇiṃ parikkhipitvā kappake upaṭṭhapesuṃ. So katamassukammo sīsaṃnhāto sabbālaṅkārapaṭimaṇḍito amaccādīhi parivuto ‘‘pāsādaṃ abhiruhissāmī’’ti disā viloketvā apphoṭesi. Olokitaolokitaṭṭhānaṃ vikampi. So ‘‘idāni me parakkamaṃ passissathā’’ti āha. Tamatthaṃ pakāsento satthā anantaraṃ gāthamāha –</p>

<p rend="hangnum" n="20:76"><hi rend="paranum">20:76</hi><hi rend="dot">.</hi></p>

<p rend="gatha1"> ‘‘Tañca tattha udikkhiṃsu, rañño maddassantepure;</p>

<p rend="gathalast">Vijambhamānaṃ sīhaṃva, phoṭentaṃ diguṇaṃ bhuja’’nti.</p>

<p rend="bodytext">Tassattho <pb ed="V" n="5.0301" /><pb ed="P" n="5.0310" /> – tañca tattha vijambhantaṃ apphoṭentaṃ rañño antepure vātapānāni vivaritvā itthiyo udikkhiṃsūti.</p>

<p rend="bodytext">Athassa maddarājā kataāneñjakāraṇaṃ alaṅkatavaravāraṇaṃ pesesi. So samussitasetacchattaṃ hatthikkhandhaṃ āruyha ‘‘pabhāvatiṃ ānethā’’ti tampi pacchato nisīdāpetvā caturaṅginiyā senāya parivuto pācīnadvārena <pb ed="M" n="5.0329" /> nikkhamitvā parasenaṃ oloketvā ‘‘ahaṃ kusarājā, jīvitatthikā urena nipajjantū’’ti tikkhattuṃ sīhanādaṃ naditvā sattumaddanaṃ akāsi. Tamatthaṃ pakāsento satthā āha –</p>

<p rend="hangnum" n="20:77"><hi rend="paranum">20:77</hi><hi rend="dot">.</hi></p>

<p rend="gatha1"> ‘‘Hatthikkhandhañca āruyha, āropetvā pabhāvatiṃ;</p>

<p rend="gathalast">Saṅgāmaṃ otaritvāna, sīhanādaṃ nadī kuso.</p>

<p rend="hangnum" n="20:78"><hi rend="paranum">20:78</hi><hi rend="dot">.</hi></p>

<p rend="gatha1"> ‘‘Tassa taṃ nadato sutvā, sīhassevitare migā;</p>

<p rend="gathalast">Khattiyā vipalāyiṃsu, kusasaddabhayaṭṭitā.</p>

<p rend="hangnum" n="20:79"><hi rend="paranum">20:79</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Aññamaññassa chindanti, kusasaddabhayaṭṭitā.</p>

<p rend="hangnum" n="20:80"><hi rend="paranum">20:80</hi><hi rend="dot">.</hi></p>

<p rend="gatha1"> ‘‘Tasmiṃ saṅgāmasīsasmiṃ, passitvā haṭṭhamānaso;</p>

<p rend="gathalast">Kusassa rañño devindo, adā verocanaṃ maṇiṃ.</p>

<p rend="hangnum" n="20:81"><hi rend="paranum">20:81</hi><hi rend="dot">.</hi></p>

<p rend="gatha1"> ‘‘So taṃ vijjhitvā saṅgāmaṃ, laddhā verocanaṃ maṇiṃ;</p>

<p rend="gathalast">Hatthikkhandhagato rājā, pāvekkhi nagaraṃ puraṃ.</p>

<p rend="hangnum" n="20:82"><hi rend="paranum">20:82</hi><hi rend="dot">.</hi></p>

<p rend="gatha1"> ‘‘Jīvaggāhaṃ gahetvāna, bandhitvā satta khattiye;</p>

<p rend="gathalast">Sasurassūpanāmesi, ime te deva sattavo.</p>

<p rend="hangnum" n="20:83"><hi rend="paranum">20:83</hi><hi rend="dot">.</hi></p>

<p rend="gatha1"> ‘‘Sabbeva te vasaṃ gatā, amittā vihatā tava;</p>

<p rend="gathalast">Kāmaṃ karohi te tayā, muñca vā te hanassu vā’’ti.</p>

<p rend="bodytext">Tattha <pb ed="V" n="5.0302" /><hi rend="bold">vipalāyiṃsū</hi>ti satiṃ paccupaṭṭhāpetuṃ asakkontā vipallatthacittā bhijjiṃsu. <hi rend="bold">Kusasaddabhayaṭṭitā</hi>ti kusarañño saddaṃ nissāya jātena bhayena upaddutā mūḷhacittā. <hi rend="bold">Aññamaññassa chindantī</hi>ti aññamaññaṃ chindanti maddanti. ‘‘Bhindiṃsū’’tipi pāṭho. <hi rend="bold">Tasmi</hi>nti evaṃ bodhisattassa saddasavaneneva saṅgāme bhinne tasmiṃ saṅgāmasīse taṃ mahāsattassa parakkamaṃ passitvā tuṭṭhahadayo sakko verocanaṃ nāma maṇikkhandhaṃ tassa adāsi. <hi rend="bold">Nagaraṃ pura</hi>nti nagarasaṅkhātaṃ puraṃ. <hi rend="bold">Bandhitvā</hi>ti tesaññeva uttari sāṭakena pacchābāhaṃ bandhitvā. <hi rend="bold">Kāmaṃ karohi te tayā</hi>ti tvaṃ attano kāmaṃ icchaṃ ruciṃ karohi, ete hi tayā dāsā katāyevāti.</p>

<p rend="bodytext">Rājā <pb ed="P" n="5.0311" /><pb ed="M" n="5.0330" /> āha –</p>

<p rend="hangnum" n="20:84"><hi rend="paranum">20:84</hi><hi rend="dot">.</hi></p>

<p rend="gatha1"> ‘‘Tuyheva sattavo ete, na hi te mayha sattavo;</p>

<p rend="gathalast">Tvaññeva no mahārāja, muñca vā te hanassu vā’’ti.</p>

<p rend="bodytext">Tattha <hi rend="bold">tvaññeva no</hi>ti, mahārāja, tvaṃyeva amhākaṃ issaroti.</p>

<p rend="bodytext">Evaṃ <pb ed="V" n="5.0303" /> vutte mahāsatto ‘‘kiṃ imehi māritehi, mā tesaṃ āgamanaṃ niratthakaṃ hotu, pabhāvatiyā kaniṭṭhā satta maddarājadhītaro atthi, tā nesaṃ dāpessāmī’’ti cintetvā gāthamāha –</p>

<p rend="hangnum" n="20:85"><hi rend="paranum">20:85</hi><hi rend="dot">.</hi></p>

<p rend="gatha1"> ‘‘Imā te dhītaro satta, devakaññūpamā subhā;</p>

<p rend="gathalast">Dadāhi nesaṃ ekekaṃ, hontu jāmātaro tavā’’ti.</p>

<p rend="bodytext">Atha naṃ rājā āha –</p>

<p rend="hangnum" n="20:86"><hi rend="paranum">20:86</hi><hi rend="dot">.</hi></p>

<p rend="gatha1"> ‘‘Amhākañceva tāsañca, tvaṃ no sabbesamissaro;</p>

<p rend="gathalast">Tvaññeva no mahārāja, dehi nesaṃ yadicchasī’’ti.</p>

<p rend="bodytext">Tattha <hi rend="bold">tvaṃ no sabbesa</hi>nti, mahārāja kusanarinda, kiṃ vadesi, tvaññeva etesañca sattannaṃ rājūnaṃ mamañca imāsañca sabbesaṃ no issaro. <hi rend="bold">Yadicchasī</hi>ti yadi icchasi, yassa vā yaṃ dātuṃ icchasi, tassa taṃ dehīti.</p>

<p rend="bodytext">Evaṃ vutte so tā sabbāpi alaṅkārāpetvā ekekassa rañño ekekaṃ adāsi. Tamatthaṃ pakāsento satthā pañca gāthāyo abhāsi –</p>

<p rend="hangnum" n="20:87"><hi rend="paranum">20:87</hi><hi rend="dot">.</hi></p>

<p rend="gatha1"> ‘‘Ekamekassa ekekaṃ, adā sīhassaro kuso;</p>

<p rend="gathalast">Khattiyānaṃ tadā tesaṃ, rañño maddassa dhītaro.</p>

<p rend="hangnum" n="20:88"><hi rend="paranum">20:88</hi><hi rend="dot">.</hi></p>

<p rend="gatha1"> ‘‘Pīṇitā tena lābhena, tuṭṭhā sīhassare kuse;</p>

<p rend="gathalast">Sakaraṭṭhāni pāyiṃsu, khattiyā satta tāvade.</p>

<p rend="hangnum" n="20:89"><hi rend="paranum">20:89</hi><hi rend="dot">.</hi></p>

<p rend="gatha1"> ‘‘Pabhāvatiñca ādāya, maṇiṃ verocanaṃ subhaṃ;</p>

<p rend="gathalast">Kusāvatiṃ kuso rājā, agamāsi mahabbalo.</p>

<p rend="hangnum" n="20:90"><hi rend="paranum">20:90</hi><hi rend="dot">.</hi></p>

<p rend="gatha1"> ‘‘Tyassu ekarathe yantā, pavisantā kusāvatiṃ;</p>

<p rend="gathalast">Samānā vaṇṇarūpena, nāññamaññātirocisuṃ.</p>

<p rend="hangnum" n="20:91"><hi rend="paranum">20:91</hi><hi rend="dot">.</hi></p>

<p rend="gatha1"> ‘‘Mātā <pb ed="M" n="5.0331" /> puttena saṃgacchi, ubhayo ca jayampatī;</p>

<p rend="gathalast">Samaggā te tadā āsuṃ, phītaṃ dharaṇimāvasu’’nti.</p>

<p rend="bodytext">Tattha <hi rend="bold">pīṇitā</hi>ti santappitā. <hi rend="bold">Pāyiṃsū</hi>ti idāni appamattā bhaveyyāthāti kusanarindena ovaditā agamaṃsu. <hi rend="bold">Agamāsī</hi>ti katipāhaṃ vasitvā ‘‘amhākaṃ raṭṭhaṃ <pb ed="P" n="5.0312" /> gamissāmā’’ti sasuraṃ āpucchitvā gato. <hi rend="bold">Ekarathe yantā</hi>ti dvepi ekarathaṃ abhiruyha gacchantā. <hi rend="bold">Samānā vaṇṇarūpenā</hi>ti vaṇṇena ca rūpena ca samānā hutvā. <hi rend="bold">Nāññamaññātirocisu</hi>nti eko ekaṃ nātikkami. Maṇiratanānubhāvena kira mahāsatto abhirūpo ahosi suvaṇṇavaṇṇo sobhaggappatto, so kira pubbe paccekabuddhassa piṇḍapātanissandena buddhapaṭimākaraṇanissandena ca evaṃ tejavanto ahosi. <hi rend="bold">Saṃgacchī</hi>ti athassa mātā mahāsattassa āgamanaṃ sutvā nagare bheriṃ carāpetvā mahāsattassa bahuṃ paṇṇākāraṃ ādāya paccuggamanaṃ katvā samāgacchi. Sopi mātarā saddhiṃyeva nagaraṃ padakkhiṇaṃ katvā sattāhaṃ chaṇakīḷaṃ kīḷitvā alaṅkatapāsādatalaṃ abhiruhi. Tepi ubho jayampatikā samaggā ahesuṃ, tato paṭṭhāya yāvajīvaṃ samaggā sammodamānā phītaṃ dharaṇiṃ ajjhāvasiṃsūti.</p>

<p rend="bodytext">Satthā <pb ed="V" n="5.0304" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā mātāpitaro mahārājakulāni ahesuṃ, kaniṭṭho ānando, khujjā khujjuttarā, pabhāvatī rāhulamātā, parisā buddhaparisā, kusarājā pana ahameva ahosinti.</p>

<p rend="centre">Kusajātakavaṇṇanā paṭhamā.</p>

<p rend="title">(532) 2. Soṇanandajātakavaṇṇanā</p>

<p rend="bodytext"><hi rend="bold">Devatā nusi gandhabbo</hi>ti idaṃ satthā jetavane viharanto mātuposakabhikkhuṃ ārabbha kathesi. Vatthu <hi rend="bold">sāmajātake</hi> (jā. 2.22.296 ādayo) vatthusadisaṃ. Tadā pana satthā ‘‘mā, bhikkhave, imaṃ bhikkhuṃ ujjhāyittha, porāṇakapaṇḍitā sakalajambudīpe rajjaṃ labhamānāpi taṃ aggahetvā mātāpitaro posiṃsuyevā’’ti vatvā atītaṃ āhari.</p>

<p rend="bodytext">Atīte <pb ed="M" n="5.0332" /> bārāṇasī brahmavaḍḍhanaṃ nāma nagaraṃ ahosi. Tattha manojo nāma rājā rajjaṃ kāresi. Tattha aññataro asītikoṭivibhavo brāhmaṇamahāsālo aputtako ahosi. Tassa brāhmaṇī teneva ‘‘bhoti puttaṃ patthehī’’ti vuttā patthesi. Atha bodhisatto brahmalokā cavitvā tassā kucchismiṃ paṭisandhiṃ gaṇhi, jātassa cassa ‘‘soṇakumāro’’ti nāmaṃ kariṃsu. Tassa padasā gamanakāle aññopi satto brahmalokā cavitvā tassāyeva kucchimhi paṭisandhiṃ gaṇhi, tassa jātassa ‘‘nandakumāro’’ti nāmaṃ kariṃsu. Tesaṃ uggahitavedānaṃ sabbasippesu nipphattiṃ pattānaṃ vayappattānaṃ rūpasampadaṃ disvā brāhmaṇo brāhmaṇiṃ āmantetvā ‘‘bhoti puttaṃ soṇakumāraṃ gharabandhanena bandhissāmā’’ti āha. Sā ‘‘sādhū’’ti sampaṭicchitvā puttassa tamatthaṃ ācikkhi <pb ed="P" n="5.0313" />. So ‘‘alaṃ, amma, mayhaṃ gharāvāsena, ahaṃ yāvajīvaṃ tumhe paṭijaggitvā tumhākaṃ accayena himavantaṃ pavisitvā pabbajissāmī’’ti āha. Sā brāhmaṇassa etamatthaṃ ārocesi.</p>

<p rend="bodytext">Te punappunaṃ kathentāpi tassa cittaṃ alabhitvā nandakumāraṃ āmantetvā ‘‘tāta, tena hi tvaṃ kuṭumbaṃ paṭipajjāhī’’ti vatvā ‘‘nāhaṃ bhātarā chaḍḍitakheḷaṃ sīsena ukkhipāmi, ahampi tumhākaṃ accayena bhātarāva saddhiṃ pabbajissāmī’’ti vutte tesaṃ vacanaṃ sutvā ‘‘ime dve evaṃ taruṇāva kāme pajahanti, kimaṅgaṃ pana mayaṃ, sabbeyeva pabbajissāmā’’ti cintetvā, ‘‘tātā <pb ed="V" n="5.0305" />, kiṃ vo amhākaṃ accayena pabbajjāya, idāneva sabbe mayaṃ pabbajissāmā’’ti rañño ārocetvā sabbaṃ dhanaṃ dānamukhe vissajjetvā dāsajanaṃ bhujissaṃ katvā ñātīnaṃ dātabbayuttakaṃ datvā cattāropi janā brahmavaḍḍhananagarā nikkhamitvā himavantapadese pañcapadumasañchannaṃ saraṃ nissāya ramaṇīye vanasaṇḍe assamaṃ māpetvā pabbajitvā tattha vasiṃsu. Ubhopi bhātaro mātāpitaro paṭijaggiṃsu, tesaṃ pātova dantakaṭṭhañca mukhadhovanañca datvā paṇṇasālañca pariveṇañca sammajjitvā pānīyaṃ paribhojanīyaṃ upaṭṭhapetvā araññato madhuraphalāphalāni āharitvā mātāpitaro khādāpenti, uṇhena vā sītena vā vārinā nhāpenti, jaṭā sodhenti, pādaparikammādīni tesaṃ karonti.</p>

<p rend="bodytext">Evaṃ <pb ed="M" n="5.0333" /> addhāne gate nandapaṇḍito ‘‘mayā ābhataphalāphalāneva paṭhamaṃ mātāpitaro khādāpessāmī’’ti purato gantvā hiyyo ca parahiyyo ca gahitaṭṭhānato yāni vā tāni vā pātova āharitvā mātāpitaro khādāpesi. Te tāni khāditvā mukhaṃ vikkhāletvā uposathikā bhavanti. Soṇapaṇḍito pana dūraṃ gantvā madhuramadhurāni supakkasupakkāni āharitvā upanāmesi. Atha naṃ, ‘‘tāta, kaniṭṭhena te ābhatāni mayaṃ pātova khāditvā uposathikā jātā, na idāni no attho’’ti vadanti. Iti tassa phalāphalāni paribhogaṃ na labhanti vinassanti, punadivasesupi tathevāti <pb ed="P" n="5.0314" />. Evaṃ so pañcābhiññatāya dūraṃ gantvāpi āharati, te pana na khādanti.</p>

<p rend="bodytext">Atha mahāsatto cintesi – ‘‘mātāpitaro me sukhumālā, nando ca yāni vā tāni vā apakkaduppakkāni phalāphalāni āharitvā khādāpeti, evaṃ sante ime na cīraṃ pavattissanti, vāressāmi na’’nti. Atha naṃ so āmantetvā ‘‘nanda, ito paṭṭhāya phalāphalaṃ āharitvā mamāgamanaṃ paṭimānehi, ubhopi ekatova khādāpessāmā’’ti āha. So evaṃ vuttepi attano puññaṃ paccāsīsanto na tassa vacanamakāsi. Mahāsatto ‘‘nando mama vacanaṃ akaronto ayuttaṃ karoti, palāpessāmi naṃ, tato ekakova mātāpitaro paṭijaggissāmī’’ti cintetvā ‘‘nanda, tvaṃ anovādako paṇḍitānaṃ vacanaṃ na karosi, ahaṃ jeṭṭho, mātāpitaro mameva bhāro, ahameva nesaṃ paṭijaggissāmi, tvaṃ idha vasituṃ na lacchasi, aññattha yāhī’’ti tassa accharaṃ pahari.</p>

<p rend="bodytext">So tena palāpito tassa santike ṭhātuṃ asakkonto taṃ vanditvā mātāpitaro upasaṅkamitvā tamatthaṃ ārocetvā attano paṇṇasālaṃ pavisitvā kasiṇaṃ oloketvā taṃ divasameva <pb ed="V" n="5.0306" /> pañca abhiññāyo aṭṭha samāpattiyo nibbattetvā cintesi – ‘‘ahaṃ sīnerupādato ratanavālukā āharitvā mama bhātu paṇṇasālāya pariveṇe okiritvā bhātaraṃ khamāpetuṃ pahomi, evampi na sobhissati, anotattato udakaṃ āharitvā mama bhātu paṇṇasālāya pariveṇe osiñcitvā bhātaraṃ khamāpetuṃ pahomi, evampi na sobhissati, sace me bhātaraṃ devatānaṃ vasena khamāpeyyaṃ, cattāro ca mahārājāno sakkañca ānetvā bhātaraṃ khamāpetuṃ pahomi, evampi na sobhissati <pb ed="M" n="5.0334" />, sakalajambudīpe manojaṃ aggarājānaṃ ādiṃ katvā rājāno ānetvā khamāpessāmi, evaṃ sante mama bhātu guṇo sakalajambudīpe avattharitvā gamissati, candimasūriyo viya paññāyissatī’’ti. So tāvadeva iddhiyā gantvā brahmavaḍḍhananagare tassa rañño nivesanadvāre otaritvā ṭhito ‘‘eko kira <pb ed="P" n="5.0315" /> vo tāpaso daṭṭhukāmo’’ti rañño ārocāpesi. Rājā ‘‘kiṃ pabbajitassa mayā diṭṭhena, āhāratthāya āgato bhavissatī’’ti bhattaṃ pahiṇi, so bhattaṃ na icchi. Taṇḍulaṃ pahiṇi, taṇḍulaṃ na icchi. Vatthāni pahiṇi, vatthāni na icchi. Tambūlaṃ pahiṇi, tambūlaṃ na icchi. Athassa santike dūtaṃ pesesi, ‘‘kimatthaṃ āgatosī’’ti. So dūtena puṭṭho ‘‘rājānaṃ upaṭṭhahituṃ āgatomhī’’ti āha. Rājā taṃ sutvā ‘‘bahū mama upaṭṭhākā, attanova tāpasadhammaṃ karotū’’ti pesesi. So taṃ sutvā ‘‘ahaṃ tumhākaṃ attano balena sakalajambudīpe rajjaṃ gahetvā dassāmī’’ti āha.</p>

<p rend="bodytext">Taṃ sutvā rājā cintesi – ‘‘pabbajitā nāma paṇḍitā, kiñci upāyaṃ jānissantī’’ti taṃ pakkosāpetvā āsane nisīdāpetvā vanditvā ‘‘bhante, tumhe kira mayhaṃ sakalajambudīparajjaṃ gahetvā dassathā’’ti pucchi. ‘‘Āma mahārājā’’ti. ‘‘Kathaṃ gaṇhissathā’’ti? ‘‘Mahārāja, antamaso khuddakamakkhikāya pivanamattampi lohitaṃ kassaci anuppādetvā tava dhanacchedaṃ akatvā attano iddhiyāva gahetvā dassāmi, apica kevalaṃ papañcaṃ akatvā ajjeva nikkhamituṃ vaṭṭatī’’ti. So tassa vacanaṃ saddahitvā senaṅgaparivuto nagarā nikkhami. Sace senāya uṇhaṃ hoti, nandapaṇḍito attano iddhiyā chāyaṃ katvā sītaṃ karoti, deve vassante senāya upari vassituṃ na deti, sītaṃ vā uṇhaṃ vā vāreti, magge khāṇukaṇṭakādayo sabbaparissaye antaradhāpeti, maggaṃ kasiṇamaṇḍalaṃ viya samaṃ katvā sayaṃ ākāse cammakhaṇḍaṃ pattharitvā pallaṅkena nisinno senāya parivuto gacchati.</p>

<p rend="bodytext">Evaṃ senaṃ ādāya paṭhamaṃ kosalaraṭṭhaṃ gantvā nagarassāvidūre khandhāvāraṃ nivāsāpetvā ‘‘yuddhaṃ vā no detu setacchattaṃ vā’’ti kosalarañño dūtaṃ pāhesi. So kujjhitvā ‘‘kiṃ ahaṃ na rājā’’ti ‘‘yuddhaṃ dammī’’ti senāya purakkhato nikkhami. Dve <pb ed="P" n="5.0316" /> senā yujjhituṃ ārabhiṃsu <pb ed="V" n="5.0307" />. Nandapaṇḍito dvinnampi antare attano nisīdanaṃ ajinacammaṃ mahantaṃ katvā pasāretvā dvīhipi <pb ed="M" n="5.0335" /> senāhi khittasare cammeneva sampaṭicchi. Ekasenāyapi koci kaṇḍena viddho nāma natthi, hatthagatānaṃ pana kaṇḍānaṃ khayena dvepi senā nirussāhā aṭṭhaṃsu. Nandapaṇḍito manojarājassa santikaṃ gantvā ‘‘mā bhāyi, mahārājā’’ti assāsetvā kosalassa santikaṃ gantvā ‘‘mahārāja, mā bhāyi, natthi te paripantho, tava rajjaṃ taveva bhavissati, kevalaṃ manojarañño vasavattī hohī’’ti āha. So tassa saddahitvā ‘‘sādhū’’ti sampaṭicchi. Atha naṃ manojassa santikaṃ netvā ‘‘mahārāja, kosalarājā te vase vattati, imassa rajjaṃ imasseva hotū’’ti āha. So ‘‘sādhū’’ti sampaṭicchitvā taṃ attano vase vattetvā dve senā ādāya aṅgaraṭṭhaṃ gantvā aṅgaṃ gahetvā tato magadharaṭṭhanti etenupāyena sakalajambudīpe rājāno attano vase vattetvā tato tehi parivuto brahmavaḍḍhananagarameva gato. Rajjaṃ gaṇhanto panesa sattannaṃ saṃvaccharānaṃ upari sattadivasādhikehi sattamāsehi gaṇhi. So ekekarājadhānito nānappakāraṃ khajjabhojanaṃ āharāpetvā ekasatarājāno gahetvā tehi saddhiṃ sattāhaṃ mahāpānaṃ pivi.</p>

<p rend="bodytext">Nandapaṇḍito ‘‘yāva rājā sattāhaṃ issariyasukhaṃ anubhoti, tāvassa attānaṃ na dassessāmī’’ti uttarakurumhi piṇḍāya caritvā himavante kañcanaguhādvāre sattāhaṃ vasi. Manojopi sattame divase attano mahantaṃ sirivibhavaṃ oloketvā ‘‘ayaṃ yaso na mayhaṃ mātāpitūhi, na aññehi dinno, nandatāpasaṃ nissāya uppanno, taṃ kho pana me apassantassa ajja sattamo divaso, kahaṃ nu kho me yasadāyako’’ti nandapaṇḍitaṃ sari. So tassa anussaraṇabhāvaṃ ñatvā āgantvā purato ākāse aṭṭhāsi. Rājā taṃ disvā cintesi – ‘‘ahaṃ imassa tāpasassa devatābhāvaṃ vā manussabhāvaṃ vā na jānāmi, sace esa <pb ed="P" n="5.0317" /> manusso bhaveyya, sakalajambudīparajjaṃ etasseva dassāmi. Atha devo, sakkāramassa karissāmī’’ti. So taṃ vīmaṃsanto paṭhamaṃ gāthamāha –</p>

<p rend="hangnum" n="20:92"><hi rend="paranum">20:92</hi><hi rend="dot">.</hi></p>

<p rend="gatha1"> ‘‘Devatā nuti gandhabbo, adu sakko purindado;</p>

<p rend="gathalast">Manussabhūto iddhimā, kathaṃ jānemu taṃ maya’’nti.</p>

<p rend="bodytext">So tassa vacanaṃ sutvā sabhāvameva kathento dutiyaṃ gāthamāha –</p>

<p rend="hangnum" n="20:93"><hi rend="paranum">20:93</hi><hi rend="dot">.</hi></p>

<p rend="gatha1"> ‘‘Nāpi <pb ed="V" n="5.0308" /><pb ed="M" n="5.0336" /> devo na gandhabbo, nāpi sakko purindado;</p>

<p rend="gathalast">Manussabhūto iddhimā, evaṃ jānāhi bhāradhā’’ti.</p>

<p rend="bodytext">Tattha <hi rend="bold">bhāradhā</hi>ti raṭṭhabhāradhāritāya naṃ evaṃ ālapati.</p>

<p rend="bodytext">Taṃ sutvā rājā ‘‘manussabhūto kirāyaṃ mayhaṃ evaṃ bahupakāro, mahantena yasena naṃ santappessāmī’’ti cintetvā āha –</p>

<p rend="hangnum" n="20:94"><hi rend="paranum">20:94</hi><hi rend="dot">.</hi></p>

<p rend="gatha1"> ‘‘Katarūpamidaṃ bhoto, veyyāvaccaṃ anappakaṃ;</p>

<p rend="gathalast">Devamhi vassamānamhi, anovassaṃ bhavaṃ akā.</p>

<p rend="hangnum" n="20:95"><hi rend="paranum">20:95</hi><hi rend="dot">.</hi></p>

<p rend="gatha1"> ‘‘Tato vātātape ghore, sītacchāyaṃ bhavaṃ akā;</p>

<p rend="gathalast">Tato amittamajjhesu, saratāṇaṃ bhavaṃ akā.</p>

<p rend="hangnum" n="20:96"><hi rend="paranum">20:96</hi><hi rend="dot">.</hi></p>

<p rend="gatha1"> ‘‘Tato phītāni raṭṭhāni, vasino te bhavaṃ akā;</p>

<p rend="gathalast">Tato ekasataṃ khatye, anuyante bhavaṃ akā.</p>

<p rend="hangnum" n="20:97"><hi rend="paranum">20:97</hi><hi rend="dot">.</hi></p>

<p rend="gatha1"> ‘‘Patītāssu mayaṃ bhoto, vada taṃ bhañjamicchasi;</p>

<p rend="gatha2">Hatthiyānaṃ assarathaṃ, nāriyo ca alaṅkatā;</p>

<p rend="gathalast">Nivesanāni rammāni, mayaṃ bhoto dadāmase.</p>

<p rend="hangnum" n="20:98"><hi rend="paranum">20:98</hi><hi rend="dot">.</hi></p>

<p rend="gatha1"> ‘‘Atha vaṅge vā magadhe, mayaṃ bhoto dadāmase;</p>

<p rend="gathalast">Atha vā assakāvantī, sumanā damma te mayaṃ.</p>

<p rend="hangnum" n="20:99"><hi rend="paranum">20:99</hi><hi rend="dot">.</hi></p>

<p rend="gatha1"> ‘‘Upaḍḍhaṃ vāpi rajjassa, mayaṃ bhoto dadāmase;</p>

<p rend="gathalast">Sace te attho rajjena, anusāsa yadicchasī’’ti.</p>

<p rend="bodytext">Tattha <hi rend="bold">katarūpamida</hi>nti katasabhāvaṃ. <hi rend="bold">Veyyāvacca</hi>nti kāyaveyyāvatikakammaṃ. <hi rend="bold">Anovassa</hi>nti avassaṃ, yathā devo na vassati <pb ed="P" n="5.0318" />, tathā katanti attho. <hi rend="bold">Sītacchāya</hi>nti sītalaṃ chāyaṃ. <hi rend="bold">Vasino te</hi>ti te raṭṭhavāsino amhākaṃ vasavattino. <hi rend="bold">Khatye</hi>ti khattiye, aṭṭhakathāyaṃ pana ayameva pāṭho. <hi rend="bold">Patītāssu</hi><pb ed="V" n="5.0309" /><hi rend="bold">maya</hi>nti tuṭṭhā mayaṃ. <hi rend="bold">Vada taṃ bhañjamicchasī</hi>ti <hi rend="bold">bhañja</hi>nti ratanassetaṃ nāmaṃ, varaṃ te dadāmi, yaṃ ratanaṃ icchasi, taṃ vadehīti attho. <hi rend="bold">‘‘Hatthiyāna’’ntiādīhi sarūpato taṃ taṃ ratanaṃ dasseti</hi><pb ed="M" n="5.0337" /><hi rend="bold">. Assakāvantī</hi>assakaraṭṭhaṃ vā avantiraṭṭhaṃ vā. Ra<hi rend="bold">jjenā</hi>ti sacepi te sakalajambudīparajjena attho, tampi te datvā ahaṃ phalakāvudhahattho tumhākaṃ rathassa purato gamissāmīti dīpeti. <hi rend="bold">Yadicchasī</hi>ti etesu mayā vuttappakāresu yaṃ icchasi, taṃ anusāsa āṇāpehīti.</p>

<p rend="bodytext">Taṃ sutvā nandapaṇḍito attano adhippāyaṃ āvikaronto āha –</p>

<p rend="hangnum" n="20:100"><hi rend="paranum">20:100</hi><hi rend="dot">.</hi></p>

<p rend="gatha1"> ‘‘Na me atthopi rajjena, nagarena dhanena vā;</p>

<p rend="gathalast">Athopi janapadena, attho mayhaṃ na vijjatī’’ti.</p>

<p rend="bodytext">‘‘Sace te mayi sineho atthi, ekaṃ me vacanaṃ karohī’’ti vatvā gāthādvayamāha –</p>

<p rend="hangnum" n="20:101"><hi rend="paranum">20:101</hi><hi rend="dot">.</hi></p>

<p rend="gatha1"> ‘‘Bhotova raṭṭhe vijite, araññe atthi assamo;</p>

<p rend="gathalast">Pitā mayhaṃ janettī ca, ubho sammanti assame.</p>

<p rend="hangnum" n="20:102"><hi rend="paranum">20:102</hi><hi rend="dot">.</hi></p>

<p rend="gatha1"> ‘‘Tesāhaṃ pubbācariyesu, puññaṃ na labhāmi kātave;</p>

<p rend="gathalast">Bhavantaṃ ajjhāvaraṃ katvā, soṇaṃ yācemu saṃvara’’nti.</p>

<p rend="bodytext">Tattha <hi rend="bold">raṭṭhe</hi>ti rajje. <hi rend="bold">Vijite</hi>ti āṇāpavattiṭṭhāne. <hi rend="bold">Assamo</hi>ti himavantāraññe eko assamo atthi. <hi rend="bold">Sammantī</hi>ti tasmiṃ assame vasanti. <hi rend="bold">Tesāha</hi>nti tesu ahaṃ. <hi rend="bold">Kātave</hi>ti vattapaṭivattaphalāphalāharaṇasaṅkhātaṃ puññaṃ kātuṃ na labhāmi, bhātā me soṇapaṇḍito nāma mamekasmiṃ aparādhe mā idha vasīti maṃ palāpesi. <hi rend="bold">Ajjhāvara</hi>nti adhiāvaraṃ te mayaṃ bhavantaṃ saparivāraṃ katvā soṇapaṇḍitaṃ saṃvaraṃ yācemu, āyatiṃ saṃvaraṃ yācāmāti attho. ‘‘Yācemimaṃ vara’’ntipi pāṭho, mayaṃ tayā saddhiṃ soṇaṃ yāceyyāma khamāpeyyāma, imaṃ varaṃ tava santikā gaṇhāmīti attho.</p>

<p rend="bodytext">Atha naṃ rājā āha –</p>

<p rend="hangnum" n="20:103"><hi rend="paranum">20:103</hi><hi rend="dot">.</hi></p>

<p rend="gatha1"> ‘‘Karomi <pb ed="V" n="5.0310" /> te taṃ vacanaṃ, yaṃ maṃ bhaṇasi brāhmaṇa;</p>

<p rend="gathalast">Etañca kho no akkhāhi, kīvanto hontu yācakā’’ti.</p>

<p rend="bodytext">Tattha <pb ed="P" n="5.0319" /><pb ed="M" n="5.0338" /><hi rend="bold">karomī</hi>ti ahaṃ sakalajambudīparajjaṃ dadamāno ettakaṃ kiṃ na karissāmi, karomīti vadati. <hi rend="bold">Kīvanto</hi>ti kittakā.</p>

<p rend="bodytext">Nandapaṇḍito āha –</p>

<p rend="hangnum" n="20:104"><hi rend="paranum">20:104</hi><hi rend="dot">.</hi></p>

<p rend="gatha1"> ‘‘Parosataṃ jānapadā, mahāsālā ca brāhmaṇā;</p>

<p rend="gatha2">Ime ca khattiyā sabbe, abhijātā yasassino;</p>

<p rend="gathalast">Bhavañca rājā manojo, alaṃ hessanti yācakā’’ti.</p>

<p rend="bodytext">Tattha <hi rend="bold">jānapadā</hi>ti gahapatī. <hi rend="bold">Mahāsālā ca brāhmaṇā</hi>ti sārappattā brāhmaṇā ca parosatāyeva. <hi rend="bold">Alaṃ hessantī</hi>ti pariyattā bhavissanti. <hi rend="bold">Yācakā</hi>ti mamatthāya soṇapaṇḍitassa khamāpakā.</p>

<p rend="bodytext">Atha naṃ rājā āha –</p>

<p rend="hangnum" n="20:105"><hi rend="paranum">20:105</hi><hi rend="dot">.</hi></p>

<p rend="gatha1"> ‘‘Hatthī asse ca yojentu, rathaṃ sannayha sārathi;</p>

<p rend="gatha2">Ābandhanāni gaṇhātha, pādāsussārayaddhaje;</p>

<p rend="gathalast">Assamaṃ taṃ gamissāmi, yattha sammati kosiyo’’ti.</p>

<p rend="bodytext">Tattha <hi rend="bold">yojentū</hi>ti hatthārohā hatthī, assārohā ca asse kappentu. <hi rend="bold">Rathaṃ sannayha sārathī</hi>ti sammasārathi tvampi rathaṃ sannayha. <hi rend="bold">Ābandhanānī</hi>ti hatthiassarathesu ābandhitabbāni bhaṇḍāni ca gaṇhatha. <hi rend="bold">Pādāsussārayaddhaje</hi>ti rathe ṭhapitadhajapādāsu dhaje ussārayantu ussāpentu. <hi rend="bold">Kosiyo</hi>ti yasmiṃ assame kosiyagotto vasatīti.</p>

<p rend="hangnum" n="20:106"><hi rend="paranum">20:106</hi><hi rend="dot">.</hi></p>

<p rend="gatha1"> ‘‘Tato ca rājā pāyāsi, senāya caturaṅginī;</p>

<p rend="gathalast">Agamā assamaṃ rammaṃ, yattha sammati kosiyo’’ti. – ayaṃ abhisambuddhagāthā;</p>

<p rend="bodytext">Tattha <pb ed="V" n="5.0311" /><hi rend="bold">tato cā</hi>ti, bhikkhave, evaṃ vatvā tato so rājā ekasatakhattiye gahetvā mahatiyā senāya parivuto nandapaṇḍitaṃ purato katvā nagarā nikkhami. <hi rend="bold">Caturaṅgīnī</hi>ti caturaṅginiyā senāya agamāsi, antaramagge vattamānopi avassaṃ gāmitāya evaṃ vutto. Catuvīsatiakkhobhaṇisaṅkhātena balakāyena saddhiṃ maggaṃ paṭipannassa tassa nandapaṇḍito iddhānubhāvena aṭṭhusabhavitthataṃ maggaṃ samaṃ māpetvā <pb ed="M" n="5.0339" /> ākāse cammakhaṇḍaṃ pattharitvā tattha pallaṅkena nisīditvā senāya parivuto alaṅkatahatthikkhandhe nisīditvā gacchantena raññā saddhiṃ dhammayuttakathaṃ kathento sītauṇhādiparissaye vārento agamāsi.</p>

<p rend="bodytext">Athassa assamaṃ pāpuṇanadivase soṇapaṇḍito ‘‘mama kaniṭṭhassa atirekasattamāsasattadivasādhikāni satta vassāni <pb ed="P" n="5.0320" /> nikkhantassā’’ti āvajjetvā ‘‘kahaṃ nu kho so etarahī’’ti dibbena cakkhunā olokento ‘‘catuvīsatiakkhobhaṇiparivārena saddhiṃ ekasatarājāno gahetvā mamaññeva khamāpetuṃ āgacchatī’’ti disvā cintesi – ‘‘imehi rājūhi ceva parisāhi ca mama kaniṭṭhassa bahūni pāṭihāriyāni diṭṭhāni, mamānubhāvaṃ ajānitvā ‘ayaṃ kūṭajaṭilo attano pamāṇaṃ na jānāti, amhākaṃ ayyena saddhiṃ payojesī’ti maṃ vambhentā kathentā avīciparāyaṇā bhaveyyuṃ, iddhipāṭihāriyaṃ nesaṃ dassessāmī’’ti. So caturaṅgulamattena aṃsaṃ aphusantaṃ ākāse kājaṃ ṭhapetvā anotattato udakaṃ āharituṃ rañño avidūre ākāsena pāyāsi. Nandapaṇḍito taṃ āgacchantaṃ disvā attānaṃ dassetuṃ avisahanto nisinnaṭṭhāneyeva antaradhāyitvā palāyitvā himavantaṃ pāvisi. Manojarājā pana taṃ ramaṇīyena isivesena tathā āgacchantaṃ disvā gāthamāha –</p>

<p rend="hangnum" n="20:107"><hi rend="paranum">20:107</hi><hi rend="dot">.</hi></p>

<p rend="gatha1"> ‘‘Kassa kādambayo kājo, vehāsaṃ caturaṅgulaṃ;</p>

<p rend="gathalast">Aṃsaṃ asamphusaṃ eti, udahārāya gacchato’’ti.</p>

<p rend="bodytext">Tattha <hi rend="bold">kādambayo</hi>ti kadambarukkhamayo. <hi rend="bold">Aṃsaṃ asamphusaṃ etī</hi>ti aṃsaṃ asamphusanto sayameva āgacchati. <hi rend="bold">Udahārāyā</hi>ti udakaṃ āharituṃ gacchantassa kassa esa kājo evaṃ eti, ko nāma tvaṃ, kuto vā āgacchasīti.</p>

<p rend="bodytext">Evaṃ vutte mahāsatto gāthādvayamāha –</p>

<p rend="hangnum" n="20:108"><hi rend="paranum">20:108</hi><hi rend="dot">.</hi></p>

<p rend="gatha1"> ‘‘Ahaṃ <pb ed="V" n="5.0312" /> soṇo mahārāja, tāpaso sahitabbato;</p>

<p rend="gathalast">Bharāmi mātāpitaro, rattindivamatandito.</p>

<p rend="hangnum" n="20:109"><hi rend="paranum">20:109</hi><hi rend="dot">.</hi></p>

<p rend="gatha1"> ‘‘Vane phalañca mūlañca, āharitvā disampati;</p>

<p rend="gathalast">Posemi mātāpitaro, pubbe katamanussara’’nti.</p>

<p rend="bodytext">Tattha <pb ed="M" n="5.0340" /><hi rend="bold">sahitabbato</hi>ti sahitavato sīlācārasampanno eko tāpaso ahanti vadati. <hi rend="bold">Bharāmī</hi>ti posemi. <hi rend="bold">Atandito</hi>ti analaso hutvā. <hi rend="bold">Pubbe katamanussara</hi>nti tehi pubbe kataṃ mayhaṃ guṇaṃ anussarantoti.</p>

<p rend="bodytext">Taṃ sutvā rājā tena saddhiṃ vissāsaṃ kattukāmo anantaraṃ gāthamāha –</p>

<p rend="hangnum" n="20:110"><hi rend="paranum">20:110</hi><hi rend="dot">.</hi></p>

<p rend="gatha1"> ‘‘Icchāma <pb ed="P" n="5.0321" /> assamaṃ gantuṃ, yattha sammati kosiyo;</p>

<p rend="gathalast">Maggaṃ no soṇa akkhāhi, yena gacchemu assama’’nti.</p>

<p rend="bodytext">Tattha <hi rend="bold">assama</hi>nti tumhākaṃ assamapadaṃ.</p>

<p rend="bodytext">Atha mahāsatto attano ānubhāvena assamapadagāmimaggaṃ māpetvā gāthamāha –</p>

<p rend="hangnum" n="20:111"><hi rend="paranum">20:111</hi><hi rend="dot">.</hi></p>

<p rend="gatha1"> ‘‘Ayaṃ ekapadī rāja, yenetaṃ meghasannibhaṃ;</p>

<p rend="gathalast">Koviḷārehi sañchannaṃ, ettha sammati kosiyo’’ti.</p>

<p rend="bodytext">Tassattho – mahārāja, ayaṃ ekapadiko jaṅghamaggo, iminā gacchatha, yena disābhāgena etaṃ meghavaṇṇaṃ supupphitakoviḷārasañchannaṃ vanaṃ dissati, ettha mama pitā kosiyagotto vasati, etassa so assamoti.</p>

<p rend="hangnum" n="20:112"><hi rend="paranum">20:112</hi><hi rend="dot">.</hi></p>

<p rend="gatha1"> ‘‘Idaṃ vatvāna pakkāmi, taramāno mahāisi;</p>

<p rend="gathalast">Vehāse antalikkhasmiṃ, anusāsitvāna khattiye.</p>

<p rend="hangnum" n="20:113"><hi rend="paranum">20:113</hi><hi rend="dot">.</hi></p>

<p rend="gatha1"> ‘‘Assamaṃ <pb ed="V" n="5.0313" /> parimajjitvā, paññāpetvāna āsanaṃ;</p>

<p rend="gathalast">Paṇṇasālaṃ pavisitvā, pitaraṃ patibodhayi.</p>

<p rend="hangnum" n="20:114"><hi rend="paranum">20:114</hi><hi rend="dot">.</hi></p>

<p rend="gatha1"> ‘‘Ime āyanti rājāno, abhijātā yasassino;</p>

<p rend="gathalast">Assamā nikkhamitvāna, nisīda tvaṃ mahāise.</p>

<p rend="hangnum" n="20:115"><hi rend="paranum">20:115</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, taramāno mahāisi;</p>

<p rend="gathalast">Assamā nikkhamitvāna, sadvāramhi upāvisī’’ti. – imā abhisambuddhagāthā;</p>

<p rend="bodytext">Tattha <pb ed="M" n="5.0341" /><hi rend="bold">pakkāmī</hi>ti anotattaṃ agamāsi. <hi rend="bold">Assamaṃ parimajjitvā</hi>ti, bhikkhave, so isi vegena anotattaṃ gantvā pānīyaṃ ādāya tesu rājūsu assamaṃ asampattesuyeva āgantvā pānīyaghaṭe pānīyamāḷake ṭhapetvā ‘‘mahājano pivissatī’’ti vanakusumehi vāsetvā sammajjaniṃ ādāya assamaṃ sammajjitvā paṇṇasāladvāre pitu āsanaṃ paññāpetvā pavisitvā pitaraṃ jānāpesīti attho. <hi rend="bold">Upāvisī</hi>ti uccāsane nisīdi.</p>

<p rend="bodytext">Bodhisattassa mātā pana tassa pacchato nīcaṭṭhāne ekamantaṃ nisīdi. Mahāsatto nīcāsane nisīdi. Nandapaṇḍitopi bodhisattassa anotattato pānīyaṃ ādāya assamaṃ āgatakāle rañño santikaṃ āgantvā assamassa avidūre khandhāvāraṃ nivāsesi. Atha rājā nhatvā sabbālaṅkārapaṭimaṇḍito ekasatarājaparivuto nandapaṇḍitaṃ gahetvā mahantena sirisobhaggena bodhisattaṃ khamāpetuṃ assamaṃ pāvisi. Atha naṃ tathā āgacchantaṃ bodhisattassa pitā disvā bodhisattaṃ pucchi, sopissa ācikkhi. Tamatthaṃ <pb ed="P" n="5.0322" /> pakāsento satthā āha –</p>

<p rend="hangnum" n="20:116"><hi rend="paranum">20:116</hi><hi rend="dot">.</hi></p>

<p rend="gatha1"> ‘‘Tañca disvāna āyantaṃ, jalantaṃriva tejasā;</p>

<p rend="gathalast">Khatyasaṅghaparibyūḷhaṃ, kosiyo etadabravi.</p>

<p rend="hangnum" n="20:117"><hi rend="paranum">20:117</hi><hi rend="dot">.</hi></p>

<p rend="gatha1"> ‘‘Kassa bherī mudiṅgā ca, saṅkhā paṇavadindimā;</p>

<p rend="gathalast">Purato paṭipannāni, hāsayantā rathesabhaṃ.</p>

<p rend="hangnum" n="20:118"><hi rend="paranum">20:118</hi><hi rend="dot">.</hi></p>

<p rend="gatha1"> ‘‘Kassa kañcanapaṭṭena, puthunā vijjuvaṇṇinā;</p>

<p rend="gathalast">Yuvā kalāpasannaddho, ko eti siriyā jalaṃ.</p>

<p rend="hangnum" n="20:119"><hi rend="paranum">20:119</hi><hi rend="dot">.</hi></p>

<p rend="gatha1"> ‘‘Ukkāmukhapahaṭṭhaṃva <pb ed="V" n="5.0314" />, khadiraṅgārasannibhaṃ;</p>

<p rend="gathalast">Mukhañca rucirā bhāti, ko eti siriyā jalaṃ.</p>

<p rend="hangnum" n="20:120"><hi rend="paranum">20:120</hi><hi rend="dot">.</hi></p>

<p rend="gatha1"> ‘‘Kassa paggahitaṃ chattaṃ, sasalākaṃ manoramaṃ;</p>

<p rend="gathalast">Ādiccaraṃsāvaraṇaṃ, ko eti siriyā jalaṃ.</p>

<p rend="hangnum" n="20:121"><hi rend="paranum">20:121</hi><hi rend="dot">.</hi></p>

<p rend="gatha1"> ‘‘Kassa aṅgaṃ pariggayha, vālabījanimuttamaṃ;</p>

<p rend="gathalast">Caranti varapuññassa, hatthikkhandhena āyato.</p>

<p rend="hangnum" n="20:122"><hi rend="paranum">20:122</hi><hi rend="dot">.</hi></p>

<p rend="gatha1"> ‘‘Kassa <pb ed="M" n="5.0342" /> setāni chattāni, ājānīyā ca vammitā;</p>

<p rend="gathalast">Samantā parikīrenti, ko eti siriyā jalaṃ.</p>

<p rend="hangnum" n="20:123"><hi rend="paranum">20:123</hi><hi rend="dot">.</hi></p>

<p rend="gatha1"> ‘‘Kassa ekasataṃ khatyā, anuyantā yasassino;</p>

<p rend="gathalast">Samantānupariyanti, ko eti siriyā jalaṃ.</p>

<p rend="hangnum" n="20:124"><hi rend="paranum">20:124</hi><hi rend="dot">.</hi></p>

<p rend="gatha1"> ‘‘Hatthiassarathapatti, senā ca caturaṅginī;</p>

<p rend="gathalast">Samantānupariyanti, ko eti siriyā jalaṃ.</p>

<p rend="hangnum" n="20:125"><hi rend="paranum">20:125</hi><hi rend="dot">.</hi></p>

<p rend="gatha1"> ‘‘Kassesā mahatī senā, piṭṭhito anuvattati;</p>

<p rend="gathalast">Akkhobhaṇī apariyantā, sāgarasseva ūmiyo.</p>

<p rend="hangnum" n="20:126"><hi rend="paranum">20:126</hi><hi rend="dot">.</hi></p>

<p rend="gatha1"> ‘‘Rājābhirājā manojo, indova jayataṃ pati;</p>

<p rend="gathalast">Nandassajjhāvaraṃ eti, assamaṃ brahmacārinaṃ.</p>

<p rend="hangnum" n="20:127"><hi rend="paranum">20:127</hi><hi rend="dot">.</hi></p>

<p rend="gatha1"> ‘‘Tassesā mahatī senā, piṭṭhito anuvattati;</p>

<p rend="gathalast">Akkhobhaṇī apariyantā, sāgarasseva ūmiyo’’ti.</p>

<p rend="bodytext">Tattha <hi rend="bold">jalantaṃrivā</hi>ti jalantaṃ viya. <hi rend="bold">Paṭipannānī</hi>ti etāni tūriyāni kassa purato āgacchantīti attho. <hi rend="bold">Hāsayantā</hi>ti tosentā. <hi rend="bold">Kañcanapaṭṭenā</hi>ti, tāta, kassa kañcanamayena vijjuvaṇṇena uṇhīsapaṭṭena nalāṭanto parikkhittoti pucchati. <hi rend="bold">Yuvā</hi>ti taruṇo. <hi rend="bold">Kalāpasannaddho</hi>ti <pb ed="V" n="5.0315" /> sannaddhasaratūṇīro. <hi rend="bold">Ukkāmukhapahaṭṭhaṃ vā</hi>ti kammārānaṃ uddhane pahaṭṭhaṃ suvaṇṇaṃ viya. <hi rend="bold">Khadiraṅgārasannibha</hi>nti vītaccitakhadiraṅgāravaṇṇaṃ. <hi rend="bold">Ādiccaraṃsāvaraṇa</hi>ntiādiccaraṃsīnaṃ āvaraṇaṃ. <hi rend="bold">Aṅgaṃ pariggayhā</hi>ti aṅgaṃ pariggahetvā, sarīraṃ parikkhipitvāti attho. <hi rend="bold">Vālabījanimuttama</hi>nti vālabījaniṃ uttamaṃ <pb ed="P" n="5.0323" />. <hi rend="bold">Carantī</hi>ti sañcaranti. <hi rend="bold">Chattānī</hi>ti ājānīyapiṭṭhe nisinnānaṃ dhāritachattāni. <hi rend="bold">Parikīrentī</hi>ti tassa samantā sabbadisābhāgesu parikīrayanti. <hi rend="bold">Caturaṅginī</hi>ti etehi hatthiādīhi catūhi aṅgehi samannāgatā. <hi rend="bold">Akkhobhaṇī</hi>ti khobhetuṃ na sakkā. <hi rend="bold">Sāgarassevā</hi>ti sāgarassa ūmiyo viya apariyantā. <hi rend="bold">Rājābhirājā</hi>ti ekasatarājūnaṃ pūjito, tesaṃ vā adhiko rājāti rājābhirājā. <hi rend="bold">Jayataṃ patī</hi>ti jayappattānaṃ tāvatiṃsānaṃ jeṭṭhako. <hi rend="bold">Ajjhāvara</hi>nti mamaṃ khamāpanatthāya nandassa parisabhāvaṃ upagantvā eti.</p>

<p rend="bodytext">Satthā <pb ed="M" n="5.0343" /> āha –</p>

<p rend="hangnum" n="20:128"><hi rend="paranum">20:128</hi><hi rend="dot">.</hi></p>

<p rend="gatha1"> ‘‘Anulittā candanena, kāsikuttamadhārino;</p>

<p rend="gathalast">Sabbe pañjalikā hutvā, isīnaṃ ajjhupāgamu’’nti.</p>

<p rend="bodytext">Tattha <hi rend="bold">isīnaṃ ajjhupāgamu</hi>nti, bhikkhave, sabbepi te rājāno surabhicandanena anulittā uttamakāsikavatthadhārino sirasi patiṭṭhāpitaañjalī hutvā isīnaṃ santikaṃ upagatā.</p>

<p rend="bodytext">Tato manojo rājā taṃ vanditvā ekamantaṃ nisinno paṭisanthāraṃ karonto gāthādvayamāha –</p>

<p rend="hangnum" n="20:129"><hi rend="paranum">20:129</hi><hi rend="dot">.</hi></p>

<p rend="gatha1"> ‘‘Kacci nu bhoto kusalaṃ, kacci bhoto anāmayaṃ;</p>

<p rend="gathalast">Kacci uñchena yāpetha, kacci mūlaphalā bahū.</p>

<p rend="hangnum" n="20:130"><hi rend="paranum">20:130</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Tato paraṃ ubhinnaṃ tesaṃ vacanapaṭivacanavasena kathitagāthā honti –</p>

<p rend="hangnum" n="20:131"><hi rend="paranum">20:131</hi><hi rend="dot">.</hi></p>

<p rend="gatha1"> ‘‘Kusalañceva <pb ed="V" n="5.0316" /> no rāja, atho rāja anāmayaṃ;</p>

<p rend="gathalast">Atho uñchena yāpema, atho mūlaphalā bahū.</p>

<p rend="hangnum" n="20:132"><hi rend="paranum">20:132</hi><hi rend="dot">.</hi></p>

<p rend="gatha1"> ‘‘Atho ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, hiṃsā mayhaṃ na vijjati.</p>

<p rend="hangnum" n="20:133"><hi rend="paranum">20:133</hi><hi rend="dot">.</hi></p>

<p rend="gatha1"> ‘‘Bahūni vassapūgāni, assame sammataṃ idha;</p>

<p rend="gathalast">Nābhijānāmi uppannaṃ, ābādhaṃ amanoramaṃ.</p>

<p rend="hangnum" n="20:134"><hi rend="paranum">20:134</hi><hi rend="dot">.</hi></p>

<p rend="gatha1"> ‘‘Svāgataṃ te mahārāja, atho te adurāgataṃ;</p>

<p rend="gathalast">Issarosi anuppatto, yaṃ idhatthi pavedaya.</p>

<p rend="hangnum" n="20:135"><hi rend="paranum">20:135</hi><hi rend="dot">.</hi></p>

<p rend="gatha1"> ‘‘Tindukāni <pb ed="P" n="5.0324" /> piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja rāja varaṃ varaṃ.</p>

<p rend="hangnum" n="20:136"><hi rend="paranum">20:136</hi><hi rend="dot">.</hi></p>

<p rend="gatha1"> ‘‘Idampi pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahārāja, sace tvaṃ abhikaṅkhasi.</p>

<p rend="hangnum" n="20:137"><hi rend="paranum">20:137</hi><hi rend="dot">.</hi></p>

<p rend="gatha1"> ‘‘Paṭiggahitaṃ <pb ed="M" n="5.0344" /> yaṃ dinnaṃ, sabbassa agghiyaṃ kataṃ;</p>

<p rend="gathalast">Nandassāpi nisāmetha, vacanaṃ so pavakkhati.</p>

<p rend="hangnum" n="20:138"><hi rend="paranum">20:138</hi><hi rend="dot">.</hi></p>

<p rend="gatha1"> ‘‘Ajjhāvaramhā nandassa, bhoto santikamāgatā;</p>

<p rend="gathalast">Suṇātu bhavaṃ vacanaṃ, nandassa parisāya cā’’ti.</p>

<p rend="bodytext">Imā yebhuyyena pākaṭasambandhāyeva, yaṃ panettha apākaṭaṃ, tadeva vakkhāma. <hi rend="bold">Pavedayā</hi>ti yaṃ imasmiṃ ṭhāne tava abhirucitaṃ atthi, taṃ no kathehīti vadati. <hi rend="bold">Khuddakappānī</hi>ti etāni nānārukkhaphalāni khuddakamadhupaṭibhāgāni madhurāni. <hi rend="bold">Varaṃ vara</hi>nti ito uttamuttamaṃ gahetvā bhuñja. <hi rend="bold">Girigabbharā</hi>ti anotattato. <hi rend="bold">Sabbassa agghiya</hi>nti yena mayaṃ āpucchitā, taṃ amhehi paṭiggahitaṃ nāma tumhehi ca dinnameva nāma, ettāvatā imassa janassa sabbassa agghiyaṃ tumhehi kataṃ. <hi rend="bold">Nandassāpī</hi>ti amhākaṃ tāva sabbaṃ kataṃ, idāni pana nandapaṇḍito kiñci vattukāmo <pb ed="V" n="5.0317" />, tassapi tāva vacanaṃ suṇātha. <hi rend="bold">Ajjhāvaramhā</hi>ti mayañhi na aññena kammena āgatā, nandassa pana parisā hutvā tumhākaṃ khamāpanatthāya āgatāti vadati. <hi rend="bold">Bhava</hi>nti bhavaṃ soṇapaṇḍito suṇātu.</p>

<p rend="bodytext">Evaṃ vutte nandapaṇḍito uṭṭhāyāsanā mātāpitaro ca bhātarañca vanditvā sakaparisāya saddhiṃ sallapanto āha –</p>

<p rend="hangnum" n="20:139"><hi rend="paranum">20:139</hi><hi rend="dot">.</hi></p>

<p rend="gatha1"> ‘‘Parosataṃ jānapadā, mahāsālā ca brāhmaṇā;</p>

<p rend="gatha2">Ime ca khattiyā sabbe, abhijātā yasassino;</p>

<p rend="gathalast">Bhavañca rājā manojo, anumaññantu me vaco.</p>

<p rend="hangnum" n="20:140"><hi rend="paranum">20:140</hi><hi rend="dot">.</hi></p>

<p rend="gatha1"> ‘‘Ye ca santi samītāro, yakkhāni idha massame;</p>

<p rend="gathalast">Araññe bhūtabhabyāni, suṇantu vacanaṃ mama.</p>

<p rend="hangnum" n="20:141"><hi rend="paranum">20:141</hi><hi rend="dot">.</hi></p>

<p rend="gatha1"> ‘‘Namo katvāna bhūtānaṃ, isiṃ vakkhāmi subbataṃ;</p>

<p rend="gathalast">So tyāhaṃ dakkhiṇā bāhu, tava kosiya sammato.</p>

<p rend="hangnum" n="20:142"><hi rend="paranum">20:142</hi><hi rend="dot">.</hi></p>

<p rend="gatha1"> ‘‘Pitaraṃ me janettiñca, bhattukāmassa me sato;</p>

<p rend="gathalast">Vīra puññamidaṃ ṭhānaṃ, mā maṃ kosiya vāraya.</p>

<p rend="hangnum" n="20:143"><hi rend="paranum">20:143</hi><hi rend="dot">.</hi></p>

<p rend="gatha1"> ‘‘Sabbhi <pb ed="P" n="5.0325" /><pb ed="M" n="5.0345" /> hetaṃ upaññātaṃ, mametaṃ upanissaja;</p>

<p rend="gatha2">Uṭṭhānapāricariyāya, dīgharattaṃ tayā kataṃ;</p>

<p rend="gathalast">Dhātāpitūsu puññāni, mama lokadado bhava.</p>

<p rend="hangnum" n="20:144"><hi rend="paranum">20:144</hi><hi rend="dot">.</hi></p>

<p rend="gatha1"> ‘‘Tatheva santi manujā, dhamme dhammapadaṃ vidū;</p>

<p rend="gathalast">Maggo saggassa lokassa, yathā jānāsi tvaṃ ise.</p>

<p rend="hangnum" n="20:145"><hi rend="paranum">20:145</hi><hi rend="dot">.</hi></p>

<p rend="gatha1"> ‘‘Uṭṭhānapāricariyāya, mātāpitusukhāvahaṃ;</p>

<p rend="gathalast">Taṃ maṃ puññā nivāreti, ariyamaggāvaro naro’’ti.</p>

<p rend="bodytext">Tattha <pb ed="V" n="5.0318" /><hi rend="bold">anumaññantū</hi>ti anubujjhantu, sādhukaṃ sutvā paccakkhaṃ karontūti attho. <hi rend="bold">Samītāro</hi>ti samāgatā. <hi rend="bold">Araññe bhūtabhabyānī</hi>ti asmiṃ himavantāraññe yāni bhūtāni ceva vuḍḍhimariyādappattāni bhabyāni ca taruṇadevatāni, tānipi sabbāni mama vacanaṃ suṇantūti attho. <hi rend="bold">‘‘Namo katvānā’’</hi>ti idaṃ so parisāya saññaṃ datvā tasmiṃ vanasaṇḍe nibbattadevatānaṃ namakkāraṃ katvā āha. Tassattho – ajja bahūhi devatāhi mama bhātikassa dhammakathāsavanatthaṃ āgatāhi bhavitabbaṃ, ahaṃ vo namakkāro, tumhepi mayhaṃ sahāyā hothāti. So devatānaṃ añjaliṃ paggahetvā parisaṃ jānāpetvā <hi rend="bold">‘‘isiṃ vakkhāmī’’</hi>tiādimāha. Tattha <hi rend="bold">isi</hi>nti soṇapaṇḍitaṃ sandhāya vadati. <hi rend="bold">Sammato</hi>ti bhātaro nāma aṅgasamā honti, tasmā so te ahaṃ dakkhiṇā bāhūti sammato. Tena me khamituṃ arahathāti dīpeti.</p>

<p rend="bodytext"><hi rend="bold">Vīrā</hi>ti vīriyavanta mahāparakkama. <hi rend="bold">Puññamidaṃ ṭhāna</hi>nti idaṃ mātāpituupaṭṭhānaṃ nāma puññaṃ saggasaṃvattanikakāraṇaṃ, taṃ karontaṃ maṃ mā vārayāti vadati. <hi rend="bold">Sabbhi heta</hi>nti etañhi mātāpituupaṭṭhānaṃ nāma paṇḍitehi <hi rend="bold">upaññātaṃ</hi> upagantvā ñātañceva vaṇṇitañca. <hi rend="bold">Mametaṃ upanissajā</hi>ti idaṃ tvaṃ mayhaṃ nissaja vissajjehi dehi. <hi rend="bold">Uṭṭhānapāricariyāyā</hi>ti uṭṭhānena ca pāricariyāya ca. <hi rend="bold">Kata</hi>nti dīgharattaṃ tayā kusalaṃ kataṃ. <hi rend="bold">Puññānī</hi>ti idāni ahaṃ mātāpitūsu puññāni kattukāmo. <hi rend="bold">Mama lokadado</hi>ti tassa mama tvaṃ saggalokadado hoti, ahañhi tesaṃ vattaṃ upaṭṭhānaṃ katvā devaloke aparimāṇaṃ yasaṃ labhissāmi, tassa me tvaṃ dāyako hohīti vadati.</p>

<p rend="bodytext"><hi rend="bold">Tathevā</hi>ti <pb ed="M" n="5.0346" /> yathā tvaṃ jānāsi, tatheva aññepi manujā imissaṃ parisāyaṃ santi, te nānappakāre dhamme idaṃ jeṭṭhāpacāyikabhāvasaṅkhātaṃ dhammakoṭṭhāsaṃ vadanti. Kinti? <hi rend="bold">Maggo saggassa lokassā</hi>ti. <hi rend="bold">Sukhāvaha</hi>nti uṭṭhānena ca pāricariyāya ca mātāpitūnaṃ sukhāvahaṃ. <hi rend="bold">Taṃ ma</hi>nti taṃ maṃ evaṃ sammāpaṭipannampi bhātā soṇapaṇḍito tamhā puññā abhivāreti. <hi rend="bold">Ariyamaggāvaro</hi>ti so evaṃ vārento ayaṃ naro mama piyadassanatāya ariyasaṅkhātassa vedalokassa maggāvaraṇo nāma hotīti.</p>

<p rend="bodytext">Evaṃ <pb ed="P" n="5.0326" /> nandapaṇḍitena vutte mahāsatto ‘‘imassa tāva tumhehi vacanaṃ sutaṃ, idāni mamapi suṇāthā’’ti sāvento āha –</p>

<p rend="hangnum" n="20:146"><hi rend="paranum">20:146</hi><hi rend="dot">.</hi></p>

<p rend="gatha1"> ‘‘Suṇantu <pb ed="V" n="5.0319" /> bhonto vacanaṃ, bhāturajjhāvarā mama;</p>

<p rend="gatha2">Kulavaṃsaṃ mahārāja, porāṇaṃ parihāpayaṃ;</p>

<p rend="gathalast">Adhammacārī jeṭṭhesu, nirayaṃ sopapajjati.</p>

<p rend="hangnum" n="20:147"><hi rend="paranum">20:147</hi><hi rend="dot">.</hi></p>

<p rend="gatha1"> ‘‘Ye ca dhammassa kusalā, porāṇassa disampati;</p>

<p rend="gathalast">Cārittena ca sampannā, na te gacchanti duggatiṃ.</p>

<p rend="hangnum" n="20:148"><hi rend="paranum">20:148</hi><hi rend="dot">.</hi></p>

<p rend="gatha1"> ‘‘Mātā pitā ca bhātā ca, bhaginī ñāti bandhavā;</p>

<p rend="gathalast">Sabbe jeṭṭhassa te bhārā, evaṃ jānāhi bhāradha.</p>

<p rend="hangnum" n="20:149"><hi rend="paranum">20:149</hi><hi rend="dot">.</hi></p>

<p rend="gatha1"> ‘‘Ādiyitvā garuṃ bhāraṃ, nāviko viya ussahe;</p>

<p rend="gathalast">Dhammañca nappamajjāmi, jeṭṭho casmi rathesabhā’’ti.</p>

<p rend="bodytext">Tattha <hi rend="bold">bhāturajjhāvarā</hi>ti mama bhātu parisā hutvā āgatā bhonto sabbepi rājāno mamapi tāva vacanaṃ suṇantu. <hi rend="bold">Parihāpaya</hi>nti parihāpento. <hi rend="bold">Dhammassā</hi>ti jeṭṭhāpacāyanadhammassa paveṇīdhammassa. <hi rend="bold">Kusalā</hi>ti chekā. <hi rend="bold">Cārittena cā</hi>ti ācārasīlena sampannā. <hi rend="bold">Bhārā</hi>ti sabbe ete jeṭṭhena vahitabbā paṭijaggitabbāti tassa bhārā nāma. <hi rend="bold">Nāviko viyā</hi>ti yathā nāvāya garuṃ bhāraṃ ādiyitvā samuddamajjhe nāvaṃ sotthinā netuṃ nāviko ussaheti vāyamati, saha nāvāya sabbabhaṇḍañca jano ca tasseva bhāro hoti, tathā mameva sabbe ñātakā bhāroti <pb ed="M" n="5.0347" />, ahañca te ussahāmi paṭijaggituṃ sakkomi, tañca jeṭṭhāpacāyanadhammaṃ nappamajjāmi, na kevalañca etesaññeva, sakalassapi lokassa jeṭṭho ca asmi, tasmā ahameva saddhiṃ nandena paṭijaggituṃ yuttoti.</p>

<p rend="bodytext">Taṃ sutvā sabbepi te rājāno attamanā hutvā ‘‘jeṭṭhabhātikassa kira avasesā bhārāti ajja amhehi ñāta’’nti nandapaṇḍitaṃ pahāya mahāsattaṃ sannissitā hutvā tassa thutiṃ karontā dve gāthā abhāsiṃsu –</p>

<p rend="hangnum" n="20:150"><hi rend="paranum">20:150</hi><hi rend="dot">.</hi></p>

<p rend="gatha1"> ‘‘Adhigamā tame ñāṇaṃ, jālaṃva jātavedato;</p>

<p rend="gathalast">Evameva no bhavaṃ dhammaṃ, kosiyo pavidaṃsayi.</p>

<p rend="hangnum" n="20:151"><hi rend="paranum">20:151</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="5.0320" /> udayamādicco, vāsudevo pabhaṅkaro;</p>

<p rend="gatha2">Pāṇīnaṃ pavidaṃseti, rūpaṃ kalyāṇapāpakaṃ;</p>

<p rend="gathalast">Evameva no bhavaṃ dhammaṃ, kosiyo pavidaṃsayī’’ti.</p>

<p rend="bodytext">Tattha <pb ed="P" n="5.0327" /><hi rend="bold">adhigamā</hi>ti mayaṃ ito pubbe jeṭṭhāpacāyanadhammapaṭicchādake tame vattamānā na jānāma, ajja jātavedato jālaṃva ñāṇaṃ adhigatā. <hi rend="bold">Evameva no</hi>ti yathā mahandhakāre pabbatamatthake jalito jātavedo samantā ālokaṃ pharanto rūpāni dasseti, tathā no bhavaṃ kosiyagotto dhammaṃ pavidaṃsayīti attho. <hi rend="bold">Vāsudevo</hi>ti vasudevo vasujotano, dhanapakāsanoti attho.</p>

<p rend="bodytext">Iti mahāsatto ettakaṃ kālaṃ nandapaṇḍitassa pāṭihāriyāni disvā tasmiṃ pasannacitte te rājāno ñāṇabalena tasmiṃ pasādaṃ bhinditvā attano kathaṃ gāhāpetvā sabbeva attano mukhaṃ ullokite akāsi. Atha nandapaṇḍito ‘‘bhātā me paṇḍito byatto dhammakathiko sabbepime rājāno bhinditvā attano pakkhe kari, ṭhapetvā imaṃ añño mayhaṃ paṭisaraṇaṃ natthi, imameva yācissāmī’’ti cintetvā gāthamāha –</p>

<p rend="hangnum" n="20:152"><hi rend="paranum">20:152</hi><hi rend="dot">.</hi></p>

<p rend="gatha1"> ‘‘Evaṃ me yācamānassa, añjaliṃ nāvabujjhatha;</p>

<p rend="gathalast">Tava baddhacaro hessaṃ, vuṭṭhito paricārako’’ti.</p>

<p rend="bodytext">Tassatthā <pb ed="M" n="5.0348" /> – sace tumhe mama evaṃ yācamānassa khamāpanatthāya paggahitaṃ añjaliṃ nāvabujjhatha na paṭiggaṇhatha, tumheva mātāpitaro upaṭṭhahatha, ahaṃ pana tumhākaṃ baddhacaro veyyāvaccakaro hessaṃ, rattindivaṃ analasabhāvena vuṭṭhito paricārako ahaṃ tumhe paṭijaggissāmīti.</p>

<p rend="bodytext">Mahāsattassa pakatiyāpi nandapaṇḍite doso vā veraṃ vā natthi, atithaddhaṃ vacanaṃ kathentassa panassa mānahāpanatthaṃ niggahavasena tathā katvā idānissa vacanaṃ sutvā tuṭṭhacitto tasmiṃ pasādaṃ uppādetvā ‘‘idāni te khamāmi, mātāpitaro ca paṭijaggituṃ labhissasī’’ti tassa guṇaṃ pakāsento āha –</p>

<p rend="hangnum" n="20:153"><hi rend="paranum">20:153</hi><hi rend="dot">.</hi></p>

<p rend="gatha1"> ‘‘Addhā <pb ed="V" n="5.0321" /> nanda vijānāsi, saddhammaṃ sabbhi desitaṃ;</p>

<p rend="gathalast">Ariyo ariyasamācāro, bāḷhaṃ tvaṃ mama ruccasi.</p>

<p rend="hangnum" n="20:154"><hi rend="paranum">20:154</hi><hi rend="dot">.</hi></p>

<p rend="gatha1"> ‘‘Bhavantaṃ vadāmi bhotiñca, suṇātha vacanaṃ mama;</p>

<p rend="gathalast">Nāyaṃ bhāro bhāramato, ahu mayhaṃ kudācanaṃ.</p>

<p rend="hangnum" n="20:155"><hi rend="paranum">20:155</hi><hi rend="dot">.</hi></p>

<p rend="gatha1"> ‘‘Taṃ maṃ upaṭṭhitaṃ santaṃ, mātāpitu sukhāvahaṃ;</p>

<p rend="gathalast">Nando ajjhāvaraṃ katvā, upaṭṭhānāya yācati.</p>

<p rend="hangnum" n="20:156"><hi rend="paranum">20:156</hi><hi rend="dot">.</hi></p>

<p rend="gatha1"> ‘‘Yo <pb ed="P" n="5.0328" /> ve icchati kāmena, santānaṃ brahmacārinaṃ;</p>

<p rend="gathalast">Nandaṃ vo varatha eko, kaṃ nando upatiṭṭhatū’’ti.</p>

<p rend="bodytext">Tattha <hi rend="bold">ariyo</hi>ti sundaro. <hi rend="bold">Ariyasamācāro</hi>ti sundarasamācāropi jāto. <hi rend="bold">Bāḷha</hi>nti idāni tvaṃ mama ativiya ruccasi. <hi rend="bold">Suṇāthā</hi>ti amma tātā tumhe mama vacanaṃ suṇātha. <hi rend="bold">Nāyaṃ bhāro</hi>ti ayaṃ tumhākaṃ paṭijagganabhāro na kadāci mama bhāramato ahu. <hi rend="bold">Taṃ ma</hi>nti taṃ bhāroti amaññitvāva maṃ tumhe upaṭṭhitaṃ samānaṃ. <hi rend="bold">Upaṭṭhānāya yācatī</hi>ti tumhe upaṭṭhātuṃ maṃ yācati. <hi rend="bold">Yo ve icchatī</hi>ti mayhañhi tvaṃ me mātaraṃ vā pitaraṃ vā upaṭṭhahāti vattuṃ na yuttaṃ, tumhākaṃ pana santānaṃ brahmacārīnaṃ yo eko icchati, taṃ vadāmi kāmena <hi rend="bold">nandaṃ vo varatha,</hi> taṃ mama kaniṭṭhaṃ nandaṃ rocetha, tumhesu kaṃ esa upaṭṭhātu, ubhopi hi mayaṃ tumhākaṃ puttāyevāti.</p>

<p rend="bodytext">Athassa <pb ed="M" n="5.0349" /> mātā āsanā vuṭṭhāya, ‘‘tāta soṇapaṇḍita, cirappavuttho te kaniṭṭho, evaṃ cirāgatampi taṃ yācituṃ na visahāmi, mayañhi taṃ nissitā, idāni pana tayā anuññātā ahaṃ etaṃ brahmacārinaṃ bāhāhi upagūhitvā sīse upasiṅghāyituṃ labheyya’’nti imamatthaṃ pakāsentī gāthamāha –</p>

<p rend="hangnum" n="20:157"><hi rend="paranum">20:157</hi><hi rend="dot">.</hi></p>

<p rend="gatha1"> ‘‘Tayā tāta anuññātā, soṇa taṃ nissitā mayaṃ;</p>

<p rend="gathalast">Upaghātuṃ labhe nandaṃ, muddhani brahmacārina’’nti.</p>

<p rend="bodytext">Atha mahāsatto ‘‘tena hi, amma, anujānāmi, tvaṃ gaccha, puttaṃ nandaṃ āliṅgitvā sīse ghāyitvā cumbitvā tava hadaye sokaṃ nibbāpehī’’ti āha. Sā tassa santikaṃ gantvā nandapaṇḍitaṃ <pb ed="V" n="5.0322" /> parisamajjheyeva āliṅgitvā sīsaṃ ghāyitvā cumbitvā hadaye sokaṃ nibbāpetvā mahāsattena saddhiṃ sallapantī āha –</p>

<p rend="hangnum" n="20:158"><hi rend="paranum">20:158</hi><hi rend="dot">.</hi></p>

<p rend="gatha1"> ‘‘Assatthasseva taruṇaṃ, pavāḷaṃ māluteritaṃ;</p>

<p rend="gathalast">Cirassaṃ nandaṃ disvāna, hadayaṃ me pavedhati.</p>

<p rend="hangnum" n="20:159"><hi rend="paranum">20:159</hi><hi rend="dot">.</hi></p>

<p rend="gatha1"> ‘‘Yadā suttāpi supine, nandaṃ passāmi āgataṃ;</p>

<p rend="gathalast">Udaggā sumanā homi, nando no āgato ayaṃ.</p>

<p rend="hangnum" n="20:160"><hi rend="paranum">20:160</hi><hi rend="dot">.</hi></p>

<p rend="gatha1"> ‘‘Yadā ca paṭibujjhitvā, nandaṃ passāmi nāgataṃ;</p>

<p rend="gathalast">Bhiyyo āvisatī soko, domanassañcanappakaṃ.</p>

<p rend="hangnum" n="20:161"><hi rend="paranum">20:161</hi><hi rend="dot">.</hi></p>

<p rend="gatha1"> ‘‘Sāhaṃ <pb ed="P" n="5.0329" /> ajja cirassampi, nandaṃ passāmi āgataṃ;</p>

<p rend="gathalast">Bhattucca mayhañca piyo, nando no pāvisī gharaṃ.</p>

<p rend="hangnum" n="20:162"><hi rend="paranum">20:162</hi><hi rend="dot">.</hi></p>

<p rend="gatha1"> ‘‘Pitupi nando suppiyo, yaṃ nando nappavase gharā;</p>

<p rend="gathalast">Labhatū tāta nando taṃ, maṃ nando upatiṭṭhatū’’ti.</p>

<p rend="bodytext">Tattha <hi rend="bold">māluterita</hi>nti yathā vātāhataṃ assatthassa pallavaṃ kampati, evaṃ cirassaṃ nandaṃ disvā ajja mama hadayaṃ kampatīti vadati. <hi rend="bold">Suttā</hi>ti, tāta soṇa, yadāhaṃ suttāpi supine nandaṃ āgataṃ passāmi, tadāpi udaggā homi. <hi rend="bold">Bhattuccā</hi>ti sāmikassa ca me mayhañca piyo. <hi rend="bold">Nando no pāvisī ghara</hi>nti, tāta, putto no nando paṇṇasālaṃ pavisatu. <hi rend="bold">Ya</hi>nti yasmā pitupi suṭṭhu piyo, tasmā puna imamhā gharā na vippavaseyya. <hi rend="bold">Nando</hi><pb ed="M" n="5.0350" /><hi rend="bold">ta</hi>nti, tāta, nando yaṃ icchati, taṃ labhatu. <hi rend="bold">Maṃ nando</hi>ti, tāta soṇa, tava pitaraṃ tvaṃ upaṭṭhaha, maṃ nando upaṭṭhātu.</p>

<p rend="bodytext">Mahāsatto ‘‘evaṃ hotū’’ti mātu vacanaṃ sampaṭicchitvā ‘‘nanda, tayā jeṭṭhakakoṭṭhāso laddho, mātā nāma atiguṇakārikā, appamatto hutvā paṭijaggeyyāsī’’ti ovaditvā mātu guṇaṃ pakāsento dve gāthā abhāsi –</p>

<p rend="hangnum" n="20:163"><hi rend="paranum">20:163</hi><hi rend="dot">.</hi></p>

<p rend="gatha1"> ‘‘Anukampikā <pb ed="V" n="5.0323" /> patiṭṭhā ca, pubbe rasadadī ca no;</p>

<p rend="gathalast">Maggo saggassa lokassa, mātā taṃ varate ise.</p>

<p rend="hangnum" n="20:164"><hi rend="paranum">20:164</hi><hi rend="dot">.</hi></p>

<p rend="gatha1"> ‘‘Pubbe rasadadī gottī, mātā puññūpasaṃhitā;</p>

<p rend="gathalast">Maggo saggassa lokassa, mātā taṃ varate ise’’ti.</p>

<p rend="bodytext">Tattha <hi rend="bold">anukampikā</hi>ti muduhadayā. <hi rend="bold">Pubbe rasadadī</hi>ti paṭhamameva attano khīrasaṅkhātassa rasassa dāyikā. <hi rend="bold">Mātā ta</hi>nti mama mātā maṃ na icchati, taṃ varati icchati. <hi rend="bold">Gottī</hi>ti gopāyikā. <hi rend="bold">Puññūpasaṃhitā</hi>ti puññūpanissitā puññadāyikā.</p>

<p rend="bodytext">Evaṃ mahāsatto dvīhi gāthāhi mātu guṇaṃ kathetvā punāgantvā tassā āsane nisinnakāle ‘‘nanda, tvaṃ dukkarakārikaṃ mātaraṃ labhasi, ubhopi mayaṃ mātarā dukkhena saṃvaḍḍhitā, taṃ idāni tvaṃ appamatto paṭijaggāhi, amadhurāni phalāphalāni mā khādāpehī’’ti vatvā parisamajjheyeva mātu dukkarakārikataṃ pakāsento āha –</p>

<p rend="hangnum" n="20:165"><hi rend="paranum">20:165</hi><hi rend="dot">.</hi></p>

<p rend="gatha1"> ‘‘Ākaṅkhamānā <pb ed="P" n="5.0330" /> puttaphalaṃ, devatāya namassati;</p>

<p rend="gathalast">Nakkhattāni ca pucchati, utusaṃvaccharāni ca.</p>

<p rend="hangnum" n="20:166"><hi rend="paranum">20:166</hi><hi rend="dot">.</hi></p>

<p rend="gatha1"> ‘‘Tassā utumhi nhātāya, hoti gabbhassa vokkamo;</p>

<p rend="gathalast">Tena dohaḷinī hoti, suhadā tena vuccati.</p>

<p rend="hangnum" n="20:167"><hi rend="paranum">20:167</hi><hi rend="dot">.</hi></p>

<p rend="gatha1"> ‘‘Saṃvaccharaṃ vā ūnaṃ vā, pariharitvā vijāyati;</p>

<p rend="gathalast">Tena sā janayantīti, janetti tena vuccati.</p>

<p rend="hangnum" n="20:168"><hi rend="paranum">20:168</hi><hi rend="dot">.</hi></p>

<p rend="gatha1"> ‘‘Thanakhīrena gītena, aṅgapāvuraṇena ca;</p>

<p rend="gathalast">Rodantaṃ puttaṃ toseti, tosentī tena vuccati.</p>

<p rend="hangnum" n="20:169"><hi rend="paranum">20:169</hi><hi rend="dot">.</hi></p>

<p rend="gatha1"> ‘‘Tato <pb ed="M" n="5.0351" /> vātātape ghore, mamaṃ katvā udikkhati;</p>

<p rend="gathalast">Dārakaṃ appajānantaṃ, posentī tena vuccati.</p>

<p rend="hangnum" n="20:170"><hi rend="paranum">20:170</hi><hi rend="dot">.</hi></p>

<p rend="gatha1"> ‘‘Yañca <pb ed="V" n="5.0324" /> mātudhanaṃ hoti, yañca hoti pituddhanaṃ;</p>

<p rend="gathalast">Ubhayampetassa gopeti, api puttassa no siyā.</p>

<p rend="hangnum" n="20:171"><hi rend="paranum">20:171</hi><hi rend="dot">.</hi></p>

<p rend="gatha1"> ‘‘Evaṃ putta aduṃ putta, iti mātā vihaññati;</p>

<p rend="gatha2">Pamattaṃ paradāresu, nisīthe pattayobbane;</p>

<p rend="gathalast">Sāyaṃ puttaṃ anāyantaṃ, iti mātā vihaññati.</p>

<p rend="hangnum" n="20:172"><hi rend="paranum">20:172</hi><hi rend="dot">.</hi></p>

<p rend="gatha1"> ‘‘Evaṃ kicchā bhato poso, mātu aparicārako;</p>

<p rend="gathalast">Mātari micchā caritvāna, nirayaṃ sopapajjati.</p>

<p rend="hangnum" n="20:173"><hi rend="paranum">20:173</hi><hi rend="dot">.</hi></p>

<p rend="gatha1"> ‘‘Evaṃ kicchā bhato poso, pitu aparicārako;</p>

<p rend="gathalast">Pitari micchā caritvāna, nirayaṃ sopapajjati.</p>

<p rend="hangnum" n="20:174"><hi rend="paranum">20:174</hi><hi rend="dot">.</hi></p>

<p rend="gatha1"> ‘‘Dhanāpi dhanakāmānaṃ, nassati iti me sutaṃ;</p>

<p rend="gathalast">Mātaraṃ aparicaritvāna, kicchaṃ vā so nigacchati.</p>

<p rend="hangnum" n="20:175"><hi rend="paranum">20:175</hi><hi rend="dot">.</hi></p>

<p rend="gatha1"> ‘‘Dhanāpi dhanakāmānaṃ, nassati iti me sutaṃ;</p>

<p rend="gathalast">Pitaraṃ aparicaritvāna, kicchaṃ vā so nigacchati.</p>

<p rend="hangnum" n="20:176"><hi rend="paranum">20:176</hi><hi rend="dot">.</hi></p>

<p rend="gatha1"> ‘‘Ānando ca pamodo ca, sadā hasitakīḷitaṃ;</p>

<p rend="gathalast">Mātaraṃ paricaritvāna, labbhametaṃ vijānato.</p>

<p rend="hangnum" n="20:177"><hi rend="paranum">20:177</hi><hi rend="dot">.</hi></p>

<p rend="gatha1"> ‘‘Ānando ca pamodo ca, sadā hasitakīḷitaṃ;</p>

<p rend="gathalast">Pitaraṃ paricaritvāna, labbhametaṃ vijānato.</p>

<p rend="hangnum" n="20:178"><hi rend="paranum">20:178</hi><hi rend="dot">.</hi></p>

<p rend="gatha1"> ‘‘Dānañca piyavācā ca, atthacariyā ca yā idha;</p>

<p rend="gatha2">Samānattatā ca dhammesu, tattha tattha yathārahaṃ;</p>

<p rend="gathalast">Ete kho saṅgahā loke, rathassāṇīva yāyato.</p>

<p rend="hangnum" n="20:179"><hi rend="paranum">20:179</hi><hi rend="dot">.</hi></p>

<p rend="gatha1"> ‘‘Ete <pb ed="V" n="5.0325" /> ca saṅgahā nāssu, na mātā puttakāraṇā;</p>

<p rend="gathalast">Labhetha <pb ed="P" n="5.0331" /> mānaṃ pūjaṃ vā, pitā vā puttakāraṇā.</p>

<p rend="hangnum" n="20:180"><hi rend="paranum">20:180</hi><hi rend="dot">.</hi></p>

<p rend="gatha1"> ‘‘Yasmā ca saṅgahā ete, sammapekkhanti paṇḍitā;</p>

<p rend="gathalast">Tasmā mahattaṃ papponti, pāsaṃsā ca bhavanti te.</p>

<p rend="hangnum" n="20:181"><hi rend="paranum">20:181</hi><hi rend="dot">.</hi></p>

<p rend="gatha1"> ‘‘Brahmāti <pb ed="M" n="5.0352" /> mātāpitaro, pubbācariyāti vuccare;</p>

<p rend="gathalast">Āhuneyyā ca puttānaṃ, pajāya anukampakā.</p>

<p rend="hangnum" n="20:182"><hi rend="paranum">20:182</hi><hi rend="dot">.</hi></p>

<p rend="gatha1"> ‘‘Tasmā hi ne namasseyya, sakkareyya ca paṇḍito;</p>

<p rend="gatha2">Annena atho pānena, vatthena sayanena ca;</p>

<p rend="gathalast">Ucchādanena nhāpanena, pādānaṃ dhovanena ca.</p>

<p rend="hangnum" n="20:183"><hi rend="paranum">20:183</hi><hi rend="dot">.</hi></p>

<p rend="gatha1"> ‘‘Tāya naṃ pāricariyāya, mātāpitūsu paṇḍitā;</p>

<p rend="gathalast">Idheva naṃ pasaṃsanti, pecca sagge pamodatī’’ti.</p>

<p rend="bodytext">Tattha <hi rend="bold">puttaphala</hi>nti puttasaṅkhātaṃ phalaṃ. <hi rend="bold">Devatāya namassatī</hi>ti ‘‘putto me uppajjatū’’ti devatāya namakkāraṃ karoti āyācati. <hi rend="bold">Pucchatī</hi>ti ‘‘katarena nakkhattena jāto putto dīghāyuko hoti, katarena appāyuko’’ti evaṃ nakkhattāni ca pucchati. <hi rend="bold">Utusaṃvaccharāni cā</hi>ti ‘‘channaṃ utūnaṃ katarasmiṃ utumhi jāto dīghāyuko hoti, katarasmiṃ utumhi appāyuko, kativassāya vā mātuyā jāto putto dīghāyuko hoti, kativassāya appāyuko’’ti evaṃ utusaṃvaccharāni ca pucchati. <hi rend="bold">Utumhi nhātāyā</hi>ti pupphe uppanne utumhi nhātāya. <hi rend="bold">Vokkamo</hi>ti tiṇṇaṃ sannipātā gabbhāvakkanti hoti, kucchiyaṃ gabbho patiṭṭhāti. <hi rend="bold">Tenā</hi>ti tena gabbhena sā dohaḷinī hoti. <hi rend="bold">Tenā</hi>ti tadā tassā kucchimhi nibbattapajāya sineho uppajjati, tena kāraṇena ‘‘suhadā’’ti vuccati. <hi rend="bold">Tenā</hi>ti tena kāraṇena sā ‘‘janayantī’’ti ca ‘‘janettī’’ti ca vuccati.</p>

<p rend="bodytext"><hi rend="bold">Aṅgapāvuraṇena cā</hi>ti thanantare nipajjāpetvā sarīrasamphassaṃ pharāpentī aṅgasaṅkhāteneva pāvuraṇena. <hi rend="bold">Tosentī</hi>ti saññāpentī hāsentī. <hi rend="bold">Mamaṃ katvā udikkhatī</hi>ti ‘‘puttassa me upari vāto paharati, ātapo pharatī’’ti evaṃ mamaṃkāraṃ katvā siniddhena hadayena udikkhati. <hi rend="bold">Ubhayampetassā</hi>ti <pb ed="V" n="5.0326" /> ubhayampi etaṃ dhanaṃ etassa puttassa atthāya aññesaṃ adassetvā sāragabbhādīsu mātā gopeti. <hi rend="bold">Evaṃ putta, aduṃ puttā</hi>ti ‘‘andhabāla putta, evaṃ rājakulādīsu appamatto hohi, aduñca kammaṃ mā karohī’’ti sikkhāpentī iti mātā vihaññati kilamati. <hi rend="bold">Pattayobbane</hi>ti <pb ed="M" n="5.0353" /> putte pattayobbane taṃ puttaṃ nisīthe paradāresu pamattaṃ sāyaṃ anāgacchantaṃ ñatvā assupuṇṇehi nettehi maggaṃ olokentī vihaññati kilamati.</p>

<p rend="bodytext"><hi rend="bold">Kicchā bhato</hi>ti kicchena bhato paṭijaggito. <hi rend="bold">Micchā caritvānā</hi>ti mātaraṃ apaṭijaggitvā. <hi rend="bold">Dhanāpī</hi>ti dhanampi, ayameva vā pāṭho. Idaṃ vuttaṃ hoti – dhanakāmānaṃ <pb ed="P" n="5.0332" /> uppannaṃ dhanampi mātaraṃ apaṭijaggantānaṃ nassatīti me sutanti. <hi rend="bold">Kicchaṃ vā so</hi>ti iti dhanaṃ vā tassa nassati, dukkhaṃ vāso puriso nigacchati. <hi rend="bold">Labbhameta</hi>nti etaṃ idhaloke ca paraloke ca ānandādisukhaṃ mātaraṃ paricaritvā vijānato paṇḍitassa labbhaṃ, sakkā laddhuṃ tādisenāti attho.</p>

<p rend="bodytext"><hi rend="bold">Dānañcā</hi>ti mātāpitūnaṃ dānaṃ dātabbaṃ, piyavacanaṃ bhaṇitabbaṃ, uppannakiccasādhanavasena attho caritabbo. <hi rend="bold">Dhammesū</hi>ti jeṭṭhāpacāyanadhammesu tattha tattha parisamajjhe vā rahogatānaṃ vā abhivādanādivasena samānattatā kātabbā, na raho abhivādanādīni katvā parisati na kātabbāni, sabbattha samāneneva bhavitabbaṃ. <hi rend="bold">Ete ca saṅgahā nāssū</hi>ti sace ete cattāro saṅgahā na bhaveyyuṃ. <hi rend="bold">Sammapekkhantī</hi>ti sammā nayena kāraṇena pekkhanti. <hi rend="bold">Mahatta</hi>nti seṭṭhattaṃ. <hi rend="bold">Brahmā</hi>ti puttānaṃ brahmasamā uttamā seṭṭhā. <hi rend="bold">Pubbācariyā</hi>ti paṭhamācariyā. <hi rend="bold">Āhuneyyā</hi>ti āhunapaṭiggāhakā yassa kassaci sakkārassa anucchavikā. <hi rend="bold">Annena atho</hi>ti annena ceva attho pānena ca. <hi rend="bold">Peccā</hi>ti kālakiriyāya pariyosāne ito gantvā sagge pamodatīti.</p>

<p rend="bodytext">Evaṃ mahasatto sineruṃ pavaṭṭento viya dhammadesanaṃ niṭṭhāpesi. Taṃ sutvā sabbepi te rājāno balakāyā ca pasīdiṃsu. Atha ne pañcasu sīlesu patiṭṭhāpetvā ‘‘dānādīsu appamattā hothā’’ti ovaditvā uyyojesi. Sabbepi dhammena rajjaṃ kāretvā āyupariyosāne devanagaraṃ pūrayiṃsu. Soṇapaṇḍitanandapaṇḍitāpi yāvatāyukaṃ mātāpitaro paricaritvā brahmalokaparāyaṇā ahesuṃ.</p>

<p rend="bodytext">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphale patiṭṭhahi. Tadā mātāpitaro māhārājakulāni <pb ed="V" n="5.0327" /> ahesuṃ, nandapaṇḍito ānando <pb ed="M" n="5.0354" />, manojarājā sāriputto, ekasatarājāno asītimahātherā ceva aññataratherā ca, catuvīsati akkhobhaṇiyo buddhaparisā, soṇapaṇḍito pana ahameva ahosinti.</p>

<p rend="centre">Soṇanandajātakavaṇṇanā dutiyā.</p>

<p rend="bodytext">Jātakuddānaṃ –</p>

<p rend="gatha1">Atha sattatimamhi nipātavare, sabhāvantu kusāvatirājavaro;</p>

<p rend="gathalast">Atha soṇasunandavaro ca puna, abhivāsitasattatimamhi suteti.</p>

<p rend="centre">Sattatinipātavaṇṇanā niṭṭhitā.</p>

<p rend="chapter">21. Asītinipāto</p>

<p rend="title">(533) 1. Cūḷahaṃsajātakavaṇṇanā</p>

<p rend="bodytext"><hi rend="bold">Sumukhā</hi>ti <pb ed="V" n="5.0328" /><pb ed="M" n="5.0355" /><pb ed="P" n="5.0333" /> idaṃ satthā veḷuvane viharanto āyasmato ānandassa jīvitapariccāgaṃ ārabbha kathesi. Devadattena hi tathāgataṃ jīvitā voropetuṃ payojitesu dhanuggahesu sabbapaṭhamaṃ pesitena āgantvā ‘‘nāhaṃ, bhante, sakkomi taṃ bhagavantaṃ jīvitā voropetuṃ, mahiddhiko so bhagavā mahānubhāvo’’ti vutte devadatto ‘‘alaṃ, āvuso, mā tvaṃ samaṇaṃ gotamaṃ jīvitā voropehi, ahameva samaṇaṃ gotamaṃ jīvitā voropessāmī’’ti vatvā tathāgate gijjhakūṭapabbatassa pacchimachāyāya caṅkamante sayaṃ gijjhakūṭaṃ pabbataṃ abhiruhitvā yantavegena mahatiṃ silaṃ pavijjhi, ‘‘imāya silāya samaṇaṃ gotamaṃ jīvitā voropessāmī’’ti. Tadā dve pabbatakūṭā samāgantvā taṃ silaṃ sampaṭicchiṃsu. Tato papaṭikā uppatitvā bhagavato pādaṃ paharitvā ruhiraṃ uppādesi, balavavedanā pavattiṃsu. Jīvako tathāgatassa pādaṃ satthakena phāletvā duṭṭhalohitaṃ vametvā pūtimaṃsaṃ apanetvā dhovitvā bhesajjaṃ ālimpitvā nirogamakāsi. Satthā purimasadisameva bhikkhusaṅghaparivuto mahatiyā buddhalīlāya vicari.</p>

<p rend="bodytext">Atha naṃ disvā devadatto cintesi – ‘‘samaṇassa gotamassa rūpasobhaggappattaṃ sarīraṃ disvā koci manussabhūto upasaṅkamituṃ na sakkoti, rañño kho pana nāḷāgiri nāma hatthī caṇḍo pharuso <pb ed="P" n="5.0334" /> manussaghātako buddhadhammasaṅghaguṇe na jānāti, so taṃ jīvitakkhayaṃ pāpessatī’’ti. So gantvā rañño tamatthaṃ ārocesi. Rājā ‘‘sādhū’’ti sampaṭicchitvā hatthācariyaṃ pakkosāpetvā ‘‘samma, sve nāḷāgiriṃ mattaṃ katvā pātova samaṇena gotamena paṭipannavīthiyaṃ vissajjehī’’ti āha. Devadattopi naṃ ‘‘aññesu divasesu hatthī kittakaṃ suraṃ pivatī’’ti pucchitvā ‘‘aṭṭha ghaṭe, bhante’’ti vutte ‘‘tena hi sve tvaṃ taṃ soḷasa ghaṭe <pb ed="M" n="5.0356" /> pāyetvā samaṇena gotamena paṭipannavīthiyaṃ abhimukhaṃ kareyyāsī’’ti āha. So ‘‘sādhū’’ti sampaṭicchi. Rājā nagare bheriṃ carāpesi – ‘‘sve nāḷāgiriṃ mattaṃ katvā nagare vissajjessati, nāgarā pātova sabbakiccāni katvā antaravīthiṃ mā paṭipajjiṃsū’’ti. Devadattopi <pb ed="V" n="5.0329" /> rājanivesanā oruyha hatthisālaṃ gantvā hatthigopake āmantetvā ‘‘mayaṃ bhaṇe uccaṭṭhāniyaṃ nīcaṭṭhāne, nīcaṭṭhāniyaṃ vā uccaṭṭhāne kātuṃ samatthā, sace vo yasena attho, sve pātova nāḷāgiriṃ tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi vijjhitvā kujjhāpetvā hatthisālaṃ bhindāpetvā samaṇena gotamena paṭipannavīthiyaṃ abhimukhaṃ katvā samaṇaṃ gotamaṃ jīvitakkhayaṃ pāpethā’’ti āha. Te ‘‘sādhū’’ti sampaṭicchiṃsu.</p>

<p rend="bodytext">Sā pavatti sakalanagare vitthārikā ahosi. Buddhadhammasaṅghamāmakā upāsakā taṃ sutvā satthāraṃ upasaṅkamitvā ‘‘bhante, devadatto raññā saddhiṃ ekato hutvā sve tumhehi paṭipannavīthiyaṃ nāḷāgiriṃ vissajjāpessati, sve piṇḍāya apavisitvā idheva hotha, mayaṃ vihāreyeva buddhappamukhassa bhikkhusaṅghassa bhikkhaṃ dassāmā’’ti vadiṃsu. Satthāpi ‘‘sve piṇḍāya na pavisissāmī’’ti avatvāva ‘‘ahaṃ sve nāḷāgiriṃ dametvā pāṭihāriyaṃ katvā titthiye madditvā rājagahe piṇḍāya acaritvāva bhikkhusaṅghaparivuto nagarā nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā veḷuvanameva āgamissanti, sve vihāreyeva bhattaggaṃ bhavissatī’’ti iminā kāraṇena tesaṃ adhivāsesi. Te tathāgatassa adhivāsanaṃ viditvā bhattabhājanāni āharitvā ‘‘vihāreyeva dānaṃ dassāmā’’ti pakkamiṃsu.</p>

<p rend="bodytext">Satthāpi paṭhamayāme dhammaṃ desetvā majjhimayāme devatānaṃ pañhaṃ vissajjetvā pacchimayāmassa paṭhamakoṭṭhāse sīhaseyyaṃ kappetvā dutiyakoṭṭhāse phalasamāpattiyā <pb ed="P" n="5.0335" /> vītināmetvā tatiyakoṭṭhāse mahākaruṇāsamāpattiṃ samāpajjitvā vuṭṭhāya bodhaneyyabandhave olokento nāḷāgiridamane caturāsītiyā pāṇasahassānaṃ dhammābhisamayaṃ disvā vibhātāya rattiyā katasarīrapaṭijaggano hutvā āyasmantaṃ ānandaṃ āmantetvā <pb ed="M" n="5.0357" />, ‘‘ānanda, ajja rājagahaparivattakesu aṭṭhārasasu mahāvihāresu sabbesampi bhikkhūnaṃ mayāsaddhiṃ rājagahaṃ pavisituṃ ārocehī’’ti āha. Thero tathā akāsi. Sabbepi bhikkhū veḷuvane sannipatiṃsu. Satthā mahābhikkhusaṅghaparivuto rājagahaṃ pāvisi. Atha hatthimeṇḍā yathānusiṭṭhaṃ paṭipajjiṃsu, mahanto samāgamo ahosi. Saddhāsampannā manussā ‘‘ajja kira buddhanāgassa tiracchānanāgena saṅgāmo bhavissati, anūpamāya buddhalīlāya nāḷāgiridamanaṃ passissāmā’’ti pāsādahammiyagehacchadanādīni abhiruhitvā aṭṭhaṃsu. Asaddhā pana micchādiṭṭhikā ‘‘ayaṃ nāḷāgiri caṇḍo pharuso manussaghātako buddhādīnaṃ guṇaṃ na jānāti, so ajja samaṇassa gotamassa <pb ed="V" n="5.0330" /> suvaṇṇavaṇṇaṃ sarīraṃ viddhaṃsetvā jīvitakkhayaṃ pāpessati, ajja paccāmittassa piṭṭhiṃ passissāmā’’ti pāsādādīsu aṭṭhaṃsu.</p>

<p rend="bodytext">Hatthīpi bhagavantaṃ āgacchantaṃ disvā manusse tāsento gehāni viddhaṃsento sakaṭāni saṃcuṇṇento soṇḍaṃ ussāpetvā pahaṭṭhakaṇṇavālo pabbato viya ajjhottharanto yena bhagavā tenābhidhāvi. Taṃ āgacchantaṃ disvā bhikkhū bhagavantaṃ etadavocuṃ – ‘‘ayaṃ, bhante, nāḷāgiri caṇḍo pharuso manussaghātako imaṃ racchaṃ paṭipanno, na kho panāyaṃ buddhādiguṇaṃ jānāti, paṭikkamatu, bhante, bhagavā, paṭikkamatu sugato’’ti. Mā, bhikkhave, bhāyittha, paṭibalo ahaṃ nāḷāgiriṃ dametunti. Athāyasmā sāriputto satthāraṃ yāci – ‘‘bhante, pitu uppannakiccaṃ nāma jeṭṭhaputtassa bhāro, ahameva taṃ damemī’’ti. Atha naṃ satthā, ‘‘sāriputta, buddhabalaṃ nāma aññaṃ, sāvakabalaṃ aññaṃ, tiṭṭha tva’’nti paṭibāhi. Evaṃ yebhuyyena asīti mahātherā yāciṃsu. Satthā sabbepi paṭibāhi. Atha āyasmā ānando satthari balavasinehena adhivāsetuṃ asakkonto ‘‘ayaṃ hatthī paṭhamaṃ maṃ māretū’’ti tathāgatassatthāya jīvitaṃ pariccajitvā gantvā satthu purato aṭṭhāsi. Atha naṃ satthā ‘‘apehi, ānanda, mā me purato aṭṭhāsī’’ti āha. ‘‘Bhante, ayaṃ hatthī caṇḍo <pb ed="P" n="5.0336" /> pharuso manussaghātako kappuṭṭhānaggisadiso paṭhamaṃ maṃ māretvā pacchā tumhākaṃ santikaṃ āgacchatū’’ti thero avaca. Yāvatatiyaṃ vuccamānopi tatheva aṭṭhāsi na paṭikkami. Atha naṃ bhagavā iddhibalena paṭikkamāpetvā bhikkhūnaṃ antare ṭhapesi.</p>

<p rend="bodytext">Tasmiṃ <pb ed="M" n="5.0358" /> khaṇe ekā itthī nāḷāgiriṃ disvā maraṇabhayabhītā palāyamānā aṅkena gahitaṃ dārakaṃ hatthino ca tathāgatassa ca antare chaḍḍetvā palāyi. Hatthī taṃ anubandhitvā nivattitvā dārakassa santikaṃ agamāsi. Tadā dārako mahāravaṃ ravi. Satthā nāḷāgiriṃ odissakamettāya pharitvā sumadhuraṃ brahmassaraṃ nicchāretvā ‘‘ambho nāḷāgiri taṃ soḷasa surāghaṭe pāyetvā mattaṃ karontā na ‘aññaṃ gaṇhissatī’ti kariṃsu, ‘maṃ gaṇhissatī’ti pana kariṃsu, mā akāraṇena jaṅghāyo kilamento vicari, ito ehī’’ti pakkosi. So satthu vacanaṃ sutvā akkhīni ummīletvā bhagavato rūpasiriṃ oloketvā paṭiladdhasaṃvego buddhatejena pacchinnasurāmado soṇḍaṃ olambento kaṇṇe cālento āgantvā tathāgatassa pādesu pati. Atha naṃ satthā, ‘‘nāḷāgiri, tvaṃ tiracchānahatthī, ahaṃ buddhavāraṇo, ito paṭṭhāya mā caṇḍo pharuso manussaghātako bhava, sabbasattesu mettacittaṃ paṭilabhā’’ti vatvā dakkhiṇahatthaṃ pasāretvā kumbhe parāmasitvā –</p>

<p rend="gatha1">‘‘Mā <pb ed="V" n="5.0331" /> kuñjara nāgamāsado, dukkho hi kuñjara nāgamāsado;</p>

<p rend="gathalast">Na hi nāgahatassa kuñjara, sugati hoti ito paraṃ yato.</p>

<p rend="gatha1">‘‘Mā ca mado mā ca pamādo, na hi pamattā sugatiṃ vajanti te;</p>

<p rend="gathalast">Tvaññeva tathā karissasi, yena tvaṃ sugatiṃ gamissasī’’ti. (cūḷava. 342) –</p>

<p rend="unindented">Dhammaṃ desesi.</p>

<p rend="bodytext">Tassa sakalasarīraṃ pītiyā nirantaraṃ phuṭaṃ ahosi. Sace kira tiracchānagato nābhavissā, sotāpattiphalaṃ adhigamissā. Manussā taṃ pāṭihāriyaṃ disvā unnadiṃsu apphoṭiṃsu, sañjātasomanassā nānābharaṇāni khipiṃsu, tāni hatthissa sarīraṃ paṭicchādayiṃsu. Tato paṭṭhāya <pb ed="P" n="5.0337" /> nāḷāgiri dhanapālako nāma jāto. Tasmiṃ kho pana dhanapālakasamāgame caturāsīti pāṇasahassāni amataṃ piviṃsu. Satthā dhanapālakaṃ pañcasu <pb ed="M" n="5.0359" /> sīlesu patiṭṭhāpesi. So soṇḍāya bhagavato pāde paṃsūni gahetvā upari muddhani ākiritvā paṭikuṭitova paṭikkamitvā dassanūpacāre ṭhito dasabalaṃ vanditvā nivattitvā hatthisālaṃ pāvisi. Tato paṭṭhāya dantasudanto hutvā na kañci viheṭheti. Satthā nipphannamanoratho ‘‘yehi yaṃ dhanaṃ khittaṃ, tesaññeva taṃ hotū’’ti adhiṭṭhāya ‘‘ajja mayā mahantaṃ pāṭihāriyaṃ kataṃ, imasmiṃ nagare piṇḍāya caraṇaṃ appaṭirūpa’’nti titthiye madditvā bhikkhusaṅghaparivuto jayappatto viya khattiyo nagarā nikkhamitvā veḷuvanameva gato. Nagaravāsino bahuṃ annapānakhādanīyaṃ ādāya vihāraṃ gantvā mahādānaṃ pavattayiṃsu.</p>

<p rend="bodytext">Taṃ divasaṃ sāyanhasamaye dhammasabhaṃ pūretvā sannisinnā bhikkhū kathaṃ samuṭṭhāpesuṃ – ‘‘āvuso, āyasmatā ānandena tathāgatassatthāya attano jīvitaṃ pariccajantena dukkaraṃ kataṃ, nāḷāgiriṃ disvā satthārā tikkhattuṃ paṭibāhiyamānopi nāpagato, aho dukkarakārako, āvuso, āyasmā ānando’’ti. Satthā ‘‘ānandassa guṇakathā pavattati, gantabbaṃ mayā etthā’’ti gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi ānando tiracchānayoniyaṃ nibbattopi mamatthāya jīvitaṃ pariccajiyevā’’ti vatvā tehi yācito atītaṃ āhari.</p>

<p rend="bodytext">Atīte <pb ed="V" n="5.0332" /> mahiṃsakaraṭṭhe sāgalanagare sāgalo nāma rājā dhammena rajjaṃ kāresi. Tadā nagarato avidūre ekasmiṃ nesādagāmake aññataro nesādo pāsehi sakuṇe bandhitvā nagare vikkiṇanto jīvikaṃ kappesi. Nagarato ca avidūre āvaṭṭato dvādasayojano mānusiyo nāma padumasaro ahosi pañcavaṇṇapadumasañchanno. Tattha nānappakāro sakuṇasaṅgho otari. So nesādo tattha aniyāmena pāse oḍḍesi. Tasmiṃ kāle dhataraṭṭho haṃsarājā channavutihaṃsasahassaparivāro cittakūṭapabbate suvaṇṇaguhāyaṃ vasati, sumukho nāmassa senāpati ahosi. Athekadivasaṃ tato haṃsayūthā katipayā <pb ed="P" n="5.0338" /> suvaṇṇahaṃsā mānusiyaṃ saraṃ gantvā pahūtagocare tasmiṃ yathāsukhaṃ vicaritvā suhitā cittakūṭaṃ āgantvā dhataraṭṭhassa ārocesuṃ – ‘‘mahārāja, manussapathe <pb ed="M" n="5.0360" /> mānusiyo nāma padumasaro sampannagocaro, tattha gocaraṃ gaṇhituṃ gacchāmā’’ti. So ‘‘manussapatho nāma sāsaṅko sappaṭibhayo, mā vo ruccitthā’’ti paṭikkhipitvāpi tehi punappunaṃ vuccamāno ‘‘sace tumhākaṃ ruccati, gacchāmā’’ti saparivāro taṃ saraṃ agamāsi. So ākāsā otaranto pādaṃ pāse pavesentoyeva otari. Athassa pāso pādaṃ ayapaṭṭakena kaḍḍhanto viya ābandhitvā gaṇhi. Athassa ‘‘chindissāmi na’’nti ākaḍḍhantassa paṭhamavāre cammaṃ chijji, dutiyavāre maṃsaṃ chijji, tatiyavāre nhāru chijji, pāso aṭṭhiṃ āhacca aṭṭhāsi, lohitaṃ pagghari, balavavedanā pavattiṃsu.</p>

<p rend="bodytext">So cintesi – ‘‘sacāhaṃ baddharavaṃ ravissāmi, ñātakā me utrastā hutvā gocaraṃ aggaṇhitvā chātajjhattāva palāyantā dubbalatāya mahāsamudde patissantī’’ti. So vedanaṃ adhivāsetvā ñātīnaṃ yāvadatthaṃ caritvā haṃsānaṃ kīḷanakāle mahantena saddena baddharavaṃ ravi. Taṃ sutvā te haṃsā maraṇabhayatajjitā vaggavaggā hutvā cittakūṭābhimukhā pakkamiṃsu. Tesu pakkantesu sumukho haṃsasenāpati ‘‘kacci nu kho idaṃ bhayaṃ mahārājassa uppannaṃ, jānissāmi na’’nti vegena pakkhanditvā purato gacchantassa haṃsagaṇassa antare mahāsattaṃ adisvā majjhimahaṃsagaṇaṃ vicini, tatthapi adisvā pacchimahaṃsagaṇaṃ vicini, tatthapi adisvā ‘‘nissaṃsayaṃ tassevedaṃ bhayaṃ uppanna’’nti nivattitvā <pb ed="P" n="5.0339" /> āgacchanto mahāsattaṃ pāse baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā ‘‘mā bhāyi, mahārāja, ahaṃ mama jīvitaṃ pariccajitvā tumhe pāsato mocessāmī’’ti vadanto otaritvā mahāsattaṃ assāsentova paṅkapiṭṭhe nisīdi. Atha naṃ vīmaṃsanto mahāsatto paṭhamaṃ gāthamāha –</p>

<p rend="hangnum" n="21:1"><hi rend="paranum">21:1</hi><hi rend="dot">.</hi></p>

<p rend="gatha1"> ‘‘Sumukha anupacinantā, pakkamanti vihaṅgamā;</p>

<p rend="gathalast">Gaccha tuvampi mā kaṅkhi, natthi baddhe sahāyatā’’ti.</p>

<p rend="bodytext">Tattha <pb ed="V" n="5.0333" /><hi rend="bold">anupacinantā</hi>ti sinehena ālayavasena anolokentā. <hi rend="bold">Pakkamantī</hi>ti ete channavuti haṃsasahassā ñātivihaṅgamā maṃ chaḍḍetvā gacchanti, tvampi gaccha, mā idha vāsaṃ ākaṅkhi, evañhi pāsena baddhe mayi sahāyatā nāma natthi, na hi te ahaṃ idāni kiñci sahāyakiccaṃ kātuṃ <pb ed="M" n="5.0361" /> sakkhissāmi, kiṃ te mayā nirūpakārena, papañcaṃ akatvā gacchevāti vadati.</p>

<p rend="bodytext">Ito paraṃ –</p>

<p rend="hangnum" n="21:2"><hi rend="paranum">21:2</hi><hi rend="dot">.</hi></p>

<p rend="gatha1"> ‘‘Gacche vāhaṃ na vā gacche, na tena amaro siyaṃ;</p>

<p rend="gathalast">Sukhitaṃ taṃ upāsitvā, dukkhitaṃ taṃ kathaṃ jahe.</p>

<p rend="hangnum" n="21:3"><hi rend="paranum">21:3</hi><hi rend="dot">.</hi></p>

<p rend="gatha1"> ‘‘Maraṇaṃ vā tayā saddhiṃ, jīvitaṃ vā tayā vinā;</p>

<p rend="gathalast">Tadeva maraṇaṃ seyyo, yañce jīve tayā vinā.</p>

<p rend="hangnum" n="21:4"><hi rend="paranum">21:4</hi><hi rend="dot">.</hi></p>

<p rend="gatha1"> ‘‘Nesa dhammo mahārāja, yaṃ taṃ evaṃ gataṃ jahe;</p>

<p rend="gathalast">Yā gati tuyhaṃ sā mayhaṃ, ruccate vihagādhipa.</p>

<p rend="hangnum" n="21:5"><hi rend="paranum">21:5</hi><hi rend="dot">.</hi></p>

<p rend="gatha1"> ‘‘Kā nu pāsena baddhassa, gati aññā mahānasā;</p>

<p rend="gathalast">Sā kathaṃ cetayānassa, muttassa tava ruccati.</p>

<p rend="hangnum" n="21:6"><hi rend="paranum">21:6</hi><hi rend="dot">.</hi></p>

<p rend="gatha1"> ‘‘Kaṃ vā tvaṃ passase atthaṃ, mama tuyhañca pakkhima;</p>

<p rend="gathalast">Ñātīnaṃ vāvasiṭṭhānaṃ, ubhinnaṃ jīvitakkhaye.</p>

<p rend="hangnum" n="21:7"><hi rend="paranum">21:7</hi><hi rend="dot">.</hi></p>

<p rend="gatha1"> ‘‘Yaṃ na kañcanadepiñcha, andhena tamasā gataṃ;</p>

<p rend="gathalast">Tādise sañcajaṃ pāṇaṃ, kamatthamabhijotaye.</p>

<p rend="hangnum" n="21:8"><hi rend="paranum">21:8</hi><hi rend="dot">.</hi></p>

<p rend="gatha1"> ‘‘Kathaṃ nu patataṃ seṭṭha, dhamme atthaṃ na bujjhasi;</p>

<p rend="gathalast">Dhammo apacito santo, atthaṃ dasseti pāṇinaṃ.</p>

<p rend="hangnum" n="21:9"><hi rend="paranum">21:9</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="5.0334" /><pb ed="P" n="5.0340" /> dhammaṃ apekkhāno, dhammā catthaṃ samuṭṭhitaṃ;</p>

<p rend="gathalast">Bhattiñca tayi sampassaṃ, nāvakaṅkhāmi jīvitaṃ.</p>

<p rend="bodytext" n="21:10"><hi rend="paranum">21:10</hi><hi rend="dot">.</hi> ‘‘Addhā eso sataṃ dhammo, yo mitto mittamāpade.</p>

<p rend="gathalast">Na caje jīvitassāpi, hetudhammamanussaraṃ.</p>

<p rend="hangnum" n="21:11"><hi rend="paranum">21:11</hi><hi rend="dot">.</hi></p>

<p rend="gatha1"> ‘‘Svāyaṃ dhammo ca te ciṇṇo, bhatti ca viditā mayi;</p>

<p rend="gathalast">Kāmaṃ karassu mayhetaṃ, gacchevānumato mayā.</p>

<p rend="hangnum" n="21:12"><hi rend="paranum">21:12</hi><hi rend="dot">.</hi></p>

<p rend="gatha1"> ‘‘Api tvevaṃ gate kāle, yaṃ khaṇḍaṃ ñātinaṃ mayā;</p>

<p rend="gathalast">Tayā taṃ buddhisampannaṃ, assa paramasaṃvutaṃ.</p>

<p rend="hangnum" n="21:13"><hi rend="paranum">21:13</hi><hi rend="dot">.</hi></p>

<p rend="gatha1"> ‘‘Iccevaṃ <pb ed="M" n="5.0362" /> mantayantānaṃ, ariyānaṃ ariyavuttinaṃ;</p>

<p rend="gathalast">Paccadissatha nesādo, āturānamivantako.</p>

<p rend="hangnum" n="21:14"><hi rend="paranum">21:14</hi><hi rend="dot">.</hi></p>

<p rend="gatha1"> ‘‘Te sattumabhisañcikkha, dīgharattaṃ hitā dijā;</p>

<p rend="gathalast">Tuṇhīmāsittha ubhayo, na sañcalesumāsanā.</p>

<p rend="hangnum" n="21:15"><hi rend="paranum">21:15</hi><hi rend="dot">.</hi></p>

<p rend="gatha1"> ‘‘Dhataraṭṭhe ca disvāna, samuḍḍente tato tato;</p>

<p rend="gathalast">Abhikkhamatha vegena, dijasattu dijādhipe.</p>

<p rend="hangnum" n="21:16"><hi rend="paranum">21:16</hi><hi rend="dot">.</hi></p>

<p rend="gatha1"> ‘‘So ca vegenabhikkamma, āsajja parame dije;</p>

<p rend="gathalast">Paccakamittha nesādo, baddhā iti vicintayaṃ.</p>

<p rend="hangnum" n="21:17"><hi rend="paranum">21:17</hi><hi rend="dot">.</hi></p>

<p rend="gatha1"> ‘‘Ekaṃva baddhamāsīnaṃ, abaddhañca punāparaṃ;</p>

<p rend="gathalast">Āsajja baddhamāsīnaṃ, pekkhamānamadīnavaṃ.</p>

<p rend="hangnum" n="21:18"><hi rend="paranum">21:18</hi><hi rend="dot">.</hi></p>

<p rend="gatha1"> ‘‘Tato so vimatoyeva, paṇḍare ajjhabhāsatha;</p>

<p rend="gathalast">Pavaḍḍhakāye āsīne, dijasaṅghagaṇādhipe.</p>

<p rend="hangnum" n="21:19"><hi rend="paranum">21:19</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="5.0335" /> nu pāsena mahatā, baddho na kurute disaṃ;</p>

<p rend="gathalast">Atha kasmā abaddho tvaṃ, balī pakkhi na gacchasi.</p>

<p rend="hangnum" n="21:20"><hi rend="paranum">21:20</hi><hi rend="dot">.</hi></p>

<p rend="gatha1"> ‘‘Kiṃ nu tyāyaṃ dijo hoti, mutto baddhaṃ upāsasi;</p>

<p rend="gathalast">Ohāya sakuṇā yanti, kiṃ eko avahīyasi.</p>

<p rend="hangnum" n="21:21"><hi rend="paranum">21:21</hi><hi rend="dot">.</hi></p>

<p rend="gatha1"> ‘‘Rājā me so dijāmitta, sakhā pāṇasamo ca me;</p>

<p rend="gathalast">Neva naṃ vijahissāmi, yāva kālassa pariyāyaṃ.</p>

<p rend="hangnum" n="21:22"><hi rend="paranum">21:22</hi><hi rend="dot">.</hi></p>

<p rend="gatha1"> ‘‘Kathaṃ <pb ed="P" n="5.0341" /> panāyaṃ vihaṅgo, nāddasa pāsamoḍḍitaṃ;</p>

<p rend="gathalast">Padañhetaṃ mahantānaṃ, boddhumarahanti āpadaṃ.</p>

<p rend="hangnum" n="21:23"><hi rend="paranum">21:23</hi><hi rend="dot">.</hi></p>

<p rend="gatha1"> ‘‘Yadā parābhavo hoti, poso jīvitasaṅkhaye;</p>

<p rend="gathalast">Atha jālañca pāsañca, āsajjāpi na bujjhati.</p>

<p rend="hangnum" n="21:24"><hi rend="paranum">21:24</hi><hi rend="dot">.</hi></p>

<p rend="gatha1"> ‘‘Api tveva mahāpañña, pāsā bahuvidhā tatā;</p>

<p rend="gathalast">Guyhamāsajja bajjhanti, athevaṃ jīvitakkhaye’’ti. –</p>

<p rend="unindented">Imāsaṃ gāthānaṃ sambandho pāḷinayeneva veditabbo.</p>

<p rend="bodytext">Tattha <pb ed="M" n="5.0363" /><hi rend="bold">gacche vā</hi>ti, mahārāja, ahaṃ ito gaccheyyaṃ vā na vā, nāhaṃ tena gamanena vā agamanena vā amaro siyaṃ, ahañhi ito gatopi agatopi maraṇato amuttova, ito pubbe pana sukhitaṃ taṃ upāsitvā idāni dukkhitaṃ taṃ kathaṃ jaheyyanti vadati. <hi rend="bold">Maraṇaṃ vā</hi>ti mama agacchantassa vā tayā saddhiṃ maraṇaṃ bhaveyya, gacchantassa vā tayā vinā jīvitaṃ. Tesu dvīsu yaṃ tayā saddhiṃ maraṇaṃ, tadeva me varaṃ, yaṃ tayā vinā jīveyyaṃ, na me taṃ varanti attho. <hi rend="bold">Ruccate</hi>ti yā tava gati nipphatti, sāva mayhaṃ ruccati. <hi rend="bold">Sā katha</hi>nti samma sumukha mama tāva daḷhena vālapāsena baddhassa parahatthaṃ gatassa sā gati ruccatu, tava pana <hi rend="bold">cetayānassa</hi> sacetanassa paññavato muttassa kathaṃ ruccati.</p>

<p rend="bodytext"><hi rend="bold">Pakkhimā</hi>ti pakkhasampanna. <hi rend="bold">Ubhinna</hi>nti amhākaṃ dvinnaṃ jīvitakkhaye sati tvaṃ mama vā tava <pb ed="V" n="5.0336" /> vā avasiṭṭhañātīnaṃ vā kaṃ atthaṃ passasi. <hi rend="bold">Yaṃ nā</hi>ti ettha <hi rend="bold">na</hi>-kāro upamāne. <hi rend="bold">Kañcanadepiñchā</hi>ti kañcanadvepiñcha, ayameva vā pāṭho, kañcanasadisaubhayapakkhāti attho. <hi rend="bold">Tamasā</hi>ti tamasi. <hi rend="bold">Gata</hi>nti kataṃ, ayameva vā pāṭho. Purimassa <hi rend="bold">na</hi>-kārassa iminā sambandho, ‘‘na kata’’nti kataṃ viyāti attho. Idaṃ vuttaṃ hoti – tayi pāṇaṃ cajantepi acajantepi mama jīvitassa abhāvā yaṃ tava pāṇasañcajanaṃ, taṃ andhena tamasi kataṃ viya kiñcideva rūpakammaṃ apaccakkhaguṇaṃ, tādise tava apaccakkhaguṇe pāṇasañcajane tvaṃ pāṇaṃ sañcajanto kamatthaṃ joteyyāsīti.</p>

<p rend="bodytext"><hi rend="bold">Dhammo apacito santo</hi>ti dhammo pūjito mānito samāno. <hi rend="bold">Atthaṃ dassetī</hi>ti vuddhiṃ dasseti. <hi rend="bold">Apekkhāno</hi>ti apekkhanto. <hi rend="bold">Dhammā cattha</hi>nti dhammato ca atthaṃ samuṭṭhitaṃ passanto <pb ed="P" n="5.0342" />. <hi rend="bold">Bhatti</hi>nti sinehaṃ. Sataṃ <hi rend="bold">dhammo</hi>ti paṇḍitānaṃ sabhāvo. <hi rend="bold">Yo mitto</hi>ti yo mitto āpadāsu mittaṃ na caje, tassa acajantassa mittassa esa sabhāvo nāma addhā sataṃ dhammo. <hi rend="bold">Viditā</hi>ti pākaṭā jātā. <hi rend="bold">Kāmaṃ karassū</hi>ti etaṃ mama kāmaṃ mayā icchitaṃ mama vacanaṃ karassu. <hi rend="bold">Api tvevaṃ gate kāle</hi>ti api tu evaṃ gate kāle mayi imasmiṃ ṭhāne pāsena baddhe. <hi rend="bold">Paramasaṃvuta</hi>nti paramaparipuṇṇaṃ.</p>

<p rend="bodytext"><hi rend="bold">Iccevaṃ mantayantāna</hi>nti ‘‘gaccha, na gacchāmī’’ti evaṃ kathentānaṃ <hi rend="bold">ariyāna</hi>nti ācāraariyānaṃ. <hi rend="bold">Paccadissathā</hi>ti kāsāyāni nivāsetvā rattamālaṃ piḷandhitvā <pb ed="M" n="5.0364" /> muggaraṃ ādāya āgacchanto adissatha. <hi rend="bold">Āturāna</hi>nti gilānānaṃ maccu viya. <hi rend="bold">Abhisañcikkhā</hi>ti, bhikkhave, te ubhopi sattuṃ āyantaṃ passitvā. <hi rend="bold">Hitā</hi>ti dīgharattaṃ aññamaññassa hitā muducittā. <hi rend="bold">Na sañcalesumāsanā</hi>ti āsanato na caliṃsu, yathānisinnāva ahesuṃ. Sumukho pana ‘‘ayaṃ nesādo āgantvā paharanto maṃ paṭhamaṃ paharatū’’ti cintetvā mahāsattaṃ pacchato katvā nisīdi.</p>

<p rend="bodytext"><hi rend="bold">Dhataraṭṭhe</hi>ti haṃse. <hi rend="bold">Samuḍḍente</hi>ti maraṇabhayena ito cito ca uppatante disvā. <hi rend="bold">Āsajjā</hi>ti itare dve jane upagantvā. <hi rend="bold">Paccakamitthā</hi>ti ‘‘baddhā, na baddhā’’ti cintento upadhārento akamittha, vegaṃ hāpetvā saṇikaṃ agamāsi. <hi rend="bold">Āsajja baddhamāsīna</hi>nti baddhaṃ mahāsattaṃ upagantvā nisinnaṃ sumukhaṃ. <hi rend="bold">Adīnava</hi>ntiādīnavameva hutvā mahāsattaṃ olokentaṃ disvā. <hi rend="bold">Vimato</hi>ti kiṃ nu kho abaddho baddhassa santike nisinno, kāraṇaṃ pucchissāmīti vimatijāto hutvāti attho. <hi rend="bold">Paṇḍare</hi>ti haṃse, atha vā parisuddhe nimmale, sampahaṭṭhakañcanavaṇṇeti attho. <hi rend="bold">Pavaḍḍhakāye</hi>ti vaḍḍhitakāye <pb ed="V" n="5.0337" /> mahāsarīre. <hi rend="bold">Yaṃ nū</hi>ti yaṃ tāva eso mahāpāsena baddho. <hi rend="bold">Na kurute disa</hi>nti palāyanatthāya ekaṃ disaṃ na bhajati, taṃ yuttanti adhippāyo. <hi rend="bold">Balī</hi>ti balasampanno hutvāpi. <hi rend="bold">Pakkhī</hi>ti taṃ ālapati. <hi rend="bold">Ohāyā</hi>ti chaḍḍetvā. <hi rend="bold">Yantī</hi>ti sesasakuṇā gacchanti. <hi rend="bold">Avahīyasī</hi>ti ohīyasi.</p>

<p rend="bodytext"><hi rend="bold">Dijāmittā</hi>ti dijānaṃ amitta. <hi rend="bold">Yāva kālassa pariyāya</hi>nti yāva maraṇassa vāro āgacchati. <hi rend="bold">Kathaṃ panāya</hi>nti tvaṃ rājā me soti vadasi, rājāno ca nāma paṇḍitā honti, itipi paṇḍito samāno kena kāraṇena oḍḍitaṃ pāsaṃ na addasa. <hi rend="bold">Padaṃ heta</hi>nti yasamahattaṃ vā ñāṇamahattaṃ vā pattānaṃ attano āpadabujjhanaṃ nāma padaṃ kāraṇaṃ, tasmā te āpadaṃ boddhumarahanti. <hi rend="bold">Parābhavo</hi>ti avaḍḍhi. <hi rend="bold">Āsajjāpī</hi>ti upagantvāpi na bujjhati. <hi rend="bold">Tatā</hi>ti vitatā oḍḍitā. <hi rend="bold">Guyhamāsajjā</hi>ti tesu pāsesu yo guḷho paṭicchanno pāso, taṃ āsajja bajjhanti. <hi rend="bold">Atheva</hi>nti atha evaṃ jīvitakkhaye bajjhantevāti attho.</p>

<p rend="bodytext">Iti <pb ed="M" n="5.0365" /> naṃ so kathāsallāpena muduhadayaṃ katvā mahāsattassa jīvitaṃ yācanto gāthamāha –</p>

<p rend="hangnum" n="21:25"><hi rend="paranum">21:25</hi><hi rend="dot">.</hi></p>

<p rend="gatha1"> ‘‘Api <pb ed="P" n="5.0343" /> nāyaṃ tayā saddhiṃ, saṃvāsassa sukhudrayo;</p>

<p rend="gathalast">Api no anumaññāsi, api no jīvitaṃ dade’’ti.</p>

<p rend="bodytext">Tattha <hi rend="bold">api nāya</hi>nti api nu ayaṃ. <hi rend="bold">Sukhudrayo</hi>ti sukhaphalo. <hi rend="bold">Api no anumaññāsī</hi>ti cittakūṭaṃ gantvā ñātake passituṃ tvaṃ api no anujāneyyāsi. <hi rend="bold">Api no jīvitaṃ dade</hi>ti api no imāya kathāya uppannavissāso na māreyyāsīti.</p>

<p rend="bodytext">So tassa madhurakathāya bajjhitvā gāthamāha –</p>

<p rend="hangnum" n="21:26"><hi rend="paranum">21:26</hi><hi rend="dot">.</hi></p>

<p rend="gatha1"> ‘‘Na ceva me tvaṃ baddhosi, napi icchāmi te vadhaṃ;</p>

<p rend="gathalast">Kāmaṃ khippamito gantvā, jīva tvaṃ anigho cira’’nti.</p>

<p rend="bodytext">Tato sumukho catasso gāthā abhāsi –</p>

<p rend="hangnum" n="21:27"><hi rend="paranum">21:27</hi><hi rend="dot">.</hi></p>

<p rend="gatha1"> ‘‘Nevāhametamicchāmi <pb ed="V" n="5.0338" />, aññatretassa jīvitā;</p>

<p rend="gathalast">Sace ekena tuṭṭhosi, muñcetaṃ mañca bhakkhaya.</p>

<p rend="hangnum" n="21:28"><hi rend="paranum">21:28</hi><hi rend="dot">.</hi></p>

<p rend="gatha1"> ‘‘Ārohapariṇāhena, tulyāsmā vayasā ubho;</p>

<p rend="gathalast">Na te lābhena jīvatthi, etena niminā tuvaṃ.</p>

<p rend="hangnum" n="21:29"><hi rend="paranum">21:29</hi><hi rend="dot">.</hi></p>

<p rend="gatha1"> ‘‘Tadiṅgha samapekkhassu, hotu giddhi tavamhasu;</p>

<p rend="gathalast">Maṃ pubbe bandha pāsena, pacchā muñca dijādhipaṃ.</p>

<p rend="hangnum" n="21:30"><hi rend="paranum">21:30</hi><hi rend="dot">.</hi></p>

<p rend="gatha1"> ‘‘Tāvadeva ca te lābho, katāssa yācanāya ca;</p>

<p rend="gathalast">Mitti ca dhataraṭṭhehi, yāvajīvāya te siyā’’ti.</p>

<p rend="bodytext">Tattha <hi rend="bold">eta</hi>nti yaṃ aññatra etassa jīvitā mama jīvitaṃ, etaṃ ahaṃ neva icchāmi. <hi rend="bold">Tulyāsmā</hi>ti samānā homa. <hi rend="bold">Niminā tuva</hi>nti parivattehi tvaṃ. <hi rend="bold">Tavamhasū</hi>ti tava amhesu giddhi hotu, kiṃ te etena, mayi lobhaṃ uppādehīti vadati. <hi rend="bold">Tāvadevā</hi>ti tattakoyeva. <hi rend="bold">Yācanāya cā</hi>ti yā mama yācanā, sāva katā assāti attho.</p>

<p rend="bodytext">Iti <pb ed="M" n="5.0366" /> so tāya dhammadesanāya tele pakkhittakappāsapicu viya mudugatahadayo mahāsattaṃ tassa dāyaṃ katvā dadanto āha –</p>

<p rend="hangnum" n="21:31"><hi rend="paranum">21:31</hi><hi rend="dot">.</hi></p>

<p rend="gatha1"> ‘‘Passantu no mahāsaṅghā, tayā muttaṃ ito gataṃ;</p>

<p rend="gathalast">Mittāmaccā ca bhaccā ca, puttadārā ca bandhavā.</p>

<p rend="hangnum" n="21:32"><hi rend="paranum">21:32</hi><hi rend="dot">.</hi></p>

<p rend="gatha1"> ‘‘Na ca te tādisā mittā, bahūnaṃ idha vijjati;</p>

<p rend="gathalast">Yathā tvaṃ dhataraṭṭhassa, pāṇasādhāraṇo sakhā.</p>

<p rend="hangnum" n="21:33"><hi rend="paranum">21:33</hi><hi rend="dot">.</hi></p>

<p rend="gatha1"> ‘‘So te sahāyaṃ muñcāmi, hotu rājā tavānugo;</p>

<p rend="gathalast">Kāmaṃ khippamito gantvā, ñātimajjhe virocathā’’ti.</p>

<p rend="bodytext">Tattha <pb ed="P" n="5.0344" /><hi rend="bold">no</hi>ti nipātamattaṃ. <hi rend="bold">Tayā mutta</hi>nti imañhi tvaññeva muñcasi nāma, tasmā imaṃ tayā <pb ed="V" n="5.0339" /> muttaṃ ito cittakūṭapabbataṃ gataṃ mahantā ñātisaṅghā ete ca mittādayo passantu. Ettha ca <hi rend="bold">bandhavā</hi>ti ekalohitasambandhā. <hi rend="bold">Vijjatī</hi>ti vijjanti. <hi rend="bold">Pāṇasādhāraṇo</hi>ti sādhāraṇapāṇo avibhattajīviko, yathā tvaṃ etassa sakhā, etādisā aññesaṃ bahūnaṃ mittā nāma na vijjanti. <hi rend="bold">Tavānugo</hi>ti etaṃ dukkhitaṃ ādāya purato gacchantassa tava ayaṃ anugo hotūti.</p>

<p rend="bodytext">Evaṃ vatvā pana nesādaputto mettacittena mahāsattaṃ upasaṅkamitvā bandhanaṃ chinditvā āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṃ muducittena saṇikaṃ mocetvā dūre khipitvā mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ parimajji. Tassa mettacittānubhāvena bodhisattassa pāde sirā sirāhi, maṃsaṃ maṃsena, cammaṃ cammena ghaṭitaṃ, tāvadeva pādo saṃruḷho sañjātachavisañjātalomo ahosi abaddhapādena nibbiseso. Bodhisatto sukhito pakatibhāveneva nisīdi. Atha sumukho attānaṃ nissāya mahāsattassa sukhitabhāvaṃ disvā sañjātasomanasso nesādassa thutimakāsi. Tamatthaṃ pakāsento satthā āha –</p>

<p rend="hangnum" n="21:34"><hi rend="paranum">21:34</hi><hi rend="dot">.</hi></p>

<p rend="gatha1"> ‘‘So <pb ed="M" n="5.0367" /> patīto pamuttena, bhattunā bhattugāravo;</p>

<p rend="gathalast">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</p>

<p rend="hangnum" n="21:35"><hi rend="paranum">21:35</hi><hi rend="dot">.</hi></p>

<p rend="gatha1"> ‘‘Evaṃ luddaka nandassu, saha sabbehi ñātibhi;</p>

<p rend="gatha2">Yathāhamajja nandāmi, muttaṃ disvā dijādhipa’’nti.</p>

<p rend="bodytext">Tattha <hi rend="bold">vakkaṅgo</hi>ti vaṅkagīvo.</p>

<p rend="bodytext">Evaṃ luddassa thutiṃ katvā sumukho bodhisattaṃ āha – ‘‘mahārāja, iminā amhākaṃ mahāupakāro kato, ayañhi amhākaṃ vacanaṃ akatvā kīḷāhaṃse no katvā issarānaṃ dento bahuṃ dhanaṃ labheyya, māretvā maṃsaṃ vikkiṇanto mūlampi labhetha, attano pana jīvitaṃ anoloketvā amhākaṃ vacanaṃ akari <pb ed="P" n="5.0345" />, imaṃ rañño santikaṃ netvā sukhajīvitaṃ karomā’’ti. Mahāsatto sampaṭicchi. Sumukho attano bhāsāya mahāsattena saddhiṃ kathetvā puna manussabhāsāya luddaputtaṃ āmantetvā ‘‘samma, tvaṃ kimatthaṃ pāse oḍḍesī’’ti pucchitvā ‘‘dhanattha’’nti vutte ‘‘evaṃ sante amhe ādāya nagaraṃ pavisitvā rañño dassehi, bahuṃ te dhanaṃ dāpessāmī’’ti vatvā āha –</p>

<p rend="hangnum" n="21:36"><hi rend="paranum">21:36</hi><hi rend="dot">.</hi></p>

<p rend="gatha1"> ‘‘Ehi <pb ed="V" n="5.0340" /> taṃ anusikkhāmi, yathā tvamapi lacchase;</p>

<p rend="gathalast">Lābhaṃ tavāyaṃ dhataraṭṭho, pāpaṃ kiñci na dakkhati.</p>

<p rend="hangnum" n="21:37"><hi rend="paranum">21:37</hi><hi rend="dot">.</hi></p>

<p rend="gatha1"> ‘‘Khippamantepuraṃ netvā, rañño dassehi no ubho;</p>

<p rend="gathalast">Abaddhe pakatibhūte, kāje ubhayato ṭhite.</p>

<p rend="hangnum" n="21:38"><hi rend="paranum">21:38</hi><hi rend="dot">.</hi></p>

<p rend="gatha1"> ‘‘Dhataraṭṭhā mahārāja, haṃsādhipatino ime;</p>

<p rend="gathalast">Ayañhi rājā haṃsānaṃ, ayaṃ senāpatītaro.</p>

<p rend="bodytext" n="21:39"><hi rend="paranum">21:39</hi><hi rend="dot">.</hi> ‘‘Asaṃsayaṃ imaṃ disvā, haṃsarājaṃ narādhipo.</p>

<p rend="gathalast">Patīto sumano vitto, bahuṃ dassati te dhana’’nti.</p>

<p rend="bodytext">Tattha <hi rend="bold">anusikkhāmī</hi>ti anusāsāmi. <hi rend="bold">Pāpa</hi>nti lāmakaṃ. <hi rend="bold">Rañño dassehi no ubho</hi>ti amhe ubhopi rañño dassehi. Ayaṃ bodhisattassa paññāpabhāvadassanatthaṃ, attano mittadhammassa āvibhāvanatthaṃ, luddassa dhanalābhatthaṃ, rañño sīlesu patiṭṭhāpanatthañcāti catūhi kāraṇehi <pb ed="M" n="5.0368" /> evamāha. <hi rend="bold">Dhataraṭṭhā</hi>ti netvā ca pana rañño evaṃ ācikkheyyāsi, ‘‘mahārāja, ime dhataraṭṭhakule jātā dve haṃsādhipatino, etesu ayaṃ rājā, itaro senāpatī’’ti. Iti naṃ sikkhāpesi. <hi rend="bold">‘‘Patīto’’</hi>tiādīni tīṇipi tuṭṭhākāravevacanāneva.</p>

<p rend="bodytext">Evaṃ vutte luddo, ‘‘sāmi, mā vo rājadassanaṃ rucci, rājāno nāma calacittā, kīḷāhaṃse vā vo kareyyuṃ mārāpeyyuṃ vā’’ti vatvā, ‘‘samma, mā bhāyi, ahaṃ tādisaṃ kakkhaḷaṃ luddaṃ lohitapāṇiṃ dhammakathāya mudukaṃ katvā mama pādesu pātesiṃ, rājāno nāma puññavanto paññavanto ca subhāsitadubbhāsitaññū ca, khippaṃ amhe rañño dassehī’’ti vutte ‘‘tena hi mā mayhaṃ kujjhittha, ahaṃ avassaṃ tumhākaṃ <pb ed="P" n="5.0346" /> ruciyā nemī’’ti vatvā ubhopi kājaṃ āropetvā rājakulaṃ gantvā rañño dassetvā raññā puṭṭho yathābhūtaṃ ārocesi. Tamatthaṃ pakāsento satthā āha –</p>

<p rend="hangnum" n="21:40"><hi rend="paranum">21:40</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, kammunā upapādayi;</p>

<p rend="gatha2">Khippamantepuraṃ gantvā, rañño haṃse adassayi;</p>

<p rend="gathalast">Abaddhe pakatibhūte, kāje ubhayato ṭhite.</p>

<p rend="hangnum" n="21:41"><hi rend="paranum">21:41</hi><hi rend="dot">.</hi></p>

<p rend="gatha1"> ‘‘Dhataraṭṭhā <pb ed="V" n="5.0341" /> mahārāja, haṃsādhipatino ime;</p>

<p rend="gathalast">Ayañhi rājā haṃsānaṃ, ayaṃ senāpatītaro;</p>

<p rend="hangnum" n="21:42"><hi rend="paranum">21:42</hi><hi rend="dot">.</hi></p>

<p rend="gatha1"> ‘‘Kathaṃ panime vihaṅgā, tava hatthattamāgatā;</p>

<p rend="gathalast">Kathaṃ luddo mahantānaṃ, issare idha ajjhagā.</p>

<p rend="hangnum" n="21:43"><hi rend="paranum">21:43</hi><hi rend="dot">.</hi></p>

<p rend="gatha1"> ‘‘Vihitā santime pāsā, pallalesu janādhipa;</p>

<p rend="gathalast">Yaṃ yadāyatanaṃ maññe, dijānaṃ pāṇarodhanaṃ.</p>

<p rend="hangnum" n="21:44"><hi rend="paranum">21:44</hi><hi rend="dot">.</hi></p>

<p rend="gatha1"> ‘‘Tādisaṃ pāsamāsajja, haṃsarājā abajjhatha;</p>

<p rend="gathalast">Taṃ abaddho upāsino, mamāyaṃ ajjhabhāsatha.</p>

<p rend="hangnum" n="21:45"><hi rend="paranum">21:45</hi><hi rend="dot">.</hi></p>

<p rend="gatha1"> ‘‘Sudukkaraṃ anariyebhi, dahate bhāvamuttamaṃ;</p>

<p rend="gathalast">Bhatturatthe parakkanto, dhammayutto vihaṅgamo.</p>

<p rend="hangnum" n="21:46"><hi rend="paranum">21:46</hi><hi rend="dot">.</hi></p>

<p rend="gatha1"> ‘‘Attanāyaṃ cajitvāna, jīvitaṃ jīvitāraho;</p>

<p rend="gathalast">Anutthunanto āsīno, bhattu yācittha jīvitaṃ.</p>

<p rend="hangnum" n="21:47"><hi rend="paranum">21:47</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="5.0369" /> taṃ vacanaṃ sutvā, pasādamahamajjhagā;</p>

<p rend="gathalast">Tato naṃ pāmuciṃ pāsā, anuññāsiṃ sukhena ca.</p>

<p rend="hangnum" n="21:48"><hi rend="paranum">21:48</hi><hi rend="dot">.</hi></p>

<p rend="gatha1"> ‘‘So patīto pamuttena, bhattunā bhattugāravo;</p>

<p rend="gathalast">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</p>

<p rend="hangnum" n="21:49"><hi rend="paranum">21:49</hi><hi rend="dot">.</hi></p>

<p rend="gatha1"> ‘‘Evaṃ luddaka nandassu, saha sabbehi ñātibhi;</p>

<p rend="gathalast">Yathāhamajja nandāmi, muttaṃ disvā dijādhipaṃ.</p>

<p rend="hangnum" n="21:50"><hi rend="paranum">21:50</hi><hi rend="dot">.</hi></p>

<p rend="gatha1"> ‘‘Ehi taṃ anusikkhāmi, yathā tvamapi lacchase;</p>

<p rend="gathalast">Lābhaṃ tavāyaṃ dhataraṭṭho, pāpaṃ kiñci na dakkhati.</p>

<p rend="hangnum" n="21:51"><hi rend="paranum">21:51</hi><hi rend="dot">.</hi></p>

<p rend="gatha1"> ‘‘Khippamantepuraṃ <pb ed="V" n="5.0342" /> netvā, rañño dassehi no ubho;</p>

<p rend="gathalast">Abaddhe pakatibhūte, kāje ubhayato ṭhite.</p>

<p rend="hangnum" n="21:52"><hi rend="paranum">21:52</hi><hi rend="dot">.</hi></p>

<p rend="gatha1"> ‘‘Dhataraṭṭhā mahārāja, haṃsādhipatino ime;</p>

<p rend="gathalast">Ayañhi rājā haṃsānaṃ, ayaṃ senāpatītaro.</p>

<p rend="hangnum" n="21:53"><hi rend="paranum">21:53</hi><hi rend="dot">.</hi></p>

<p rend="gatha1"> ‘‘Asaṃsayaṃ imaṃ disvā, haṃsarājaṃ narādhipo;</p>

<p rend="gathalast">Patīto sumano vitto, bahuṃ dassati te dhanaṃ.</p>

<p rend="hangnum" n="21:54"><hi rend="paranum">21:54</hi><hi rend="dot">.</hi></p>

<p rend="gatha1"> ‘‘Evametassa <pb ed="P" n="5.0347" /> vacanā, ānītāme ubho mayā;</p>

<p rend="gathalast">Ettheva hi ime āsuṃ, ubho anumatā mayā.</p>

<p rend="hangnum" n="21:55"><hi rend="paranum">21:55</hi><hi rend="dot">.</hi></p>

<p rend="gatha1"> ‘‘Soyaṃ evaṃ gato pakkhī, dijo paramadhammiko;</p>

<p rend="gathalast">Mādisassa hi luddassa, janayeyyātha maddavaṃ.</p>

<p rend="hangnum" n="21:56"><hi rend="paranum">21:56</hi><hi rend="dot">.</hi></p>

<p rend="gatha1"> ‘‘Upāyanañca te deva, nāññaṃ passāmi edisaṃ;</p>

<p rend="gathalast">Sabbasākuṇikāgāme, taṃ passa manujādhipā’’ti.</p>

<p rend="bodytext">Tattha <hi rend="bold">kammunā upapādayī</hi>ti yaṃ so avaca, taṃ karonto kāyakammena sampādesi. <hi rend="bold">Gantvā</hi>ti haṃsarājena nisinnakājakoṭiṃ uccataraṃ, senāpatinā nisinnakājakoṭiṃ thokaṃ nīcaṃ katvā ubhopi te ukkhipitvā ‘‘haṃsarājā ca senāpati ca rājānaṃ passituṃ gacchanti, ussaratha ussarathā’’ti janaṃ ussārento ‘‘evarūpā nāma sobhaggappattā suvaṇṇavaṇṇā haṃsarājāno na diṭṭhapubbā’’ti muduhadayesu manussesu pasaṃsantesu <pb ed="M" n="5.0370" /> khippamantepuraṃ gantvā. <hi rend="bold">Adassayī</hi>ti ‘‘haṃsarājāno tumhe daṭṭhuṃ āgatā’’ti rañño ārocāpetvā tena tuṭṭhacittena ‘‘āgacchantū’’ti pakkosāpito abhiharitvā dassesi. <hi rend="bold">Hatthatta</hi>nti hatthesu āgataṃ, pattanti vuttaṃ hoti. <hi rend="bold">Mahantāna</hi>nti yasamahantappattānaṃ suvaṇṇavaṇṇānaṃ dhataraṭṭhahaṃsānaṃ issare sāmino kathaṃ tvaṃ luddo hutvā adhigatoti pucchati. ‘‘Issaramidhamajjhagā’’tipi pāṭho, etesaṃ issariyaṃ tvaṃ kathaṃ ajjhagāti attho.</p>

<p rend="bodytext"><hi rend="bold">Vihitā</hi>ti yojitā. <hi rend="bold">Yaṃ yadāyatanaṃ maññe</hi>ti, mahārāja, yaṃ yaṃ samosaraṇaṭṭhānaṃ dijānaṃ pāṇarodhanaṃ <pb ed="V" n="5.0343" /> jīvitakkhayakaraṃ maññāmi, tattha tattha mayā pallalesu pāsā vihitā. <hi rend="bold">Tādisa</hi>nti mānusiyasare tathāvidhaṃ pāṇarodhanaṃ mayā vihitaṃ pāsaṃ. <hi rend="bold">Ta</hi>nti taṃ etaṃ tattha baddhaṃ. <hi rend="bold">Upāsino</hi>ti attano jīvitaṃ agaṇetvā upagantvā nisinno. <hi rend="bold">Mamāya</hi>nti maṃ ayaṃ senāpati <hi rend="bold">ajjhabhāsatha,</hi> mayā saddhiṃ kathesi. <hi rend="bold">Sudukkara</hi>nti tasmiṃ khaṇe esa amhādisehi anariyehi sudukkaraṃ akāsi. Kiṃ tanti? <hi rend="bold">Dahate bhāvamuttamaṃ,</hi> attano uttamaṃ ajjhāsayaṃ dahati vidahati pakāseti. <hi rend="bold">Attanāya</hi>nti attano ayaṃ. <hi rend="bold">Anutthunanto</hi>ti bhattuguṇe vaṇṇento tassa jīvitaṃ muñcāti maṃ yāci.</p>

<p rend="bodytext"><hi rend="bold">Tassā</hi>ti tassa tathā yācantassa. <hi rend="bold">Sukhena cā</hi>ti yathāsukhena cittakūṭaṃ gantvā ñātisaṅghaṃ passathāti ca anujāniṃ. <hi rend="bold">Ettheva hī</hi>ti mayā pana ime dve ettha mānusiyasareyeva cittakūṭagamanāya anumatā ahesuṃ. <hi rend="bold">Evaṃ gato</hi>ti evaṃ sattu hatthagato. <hi rend="bold">Janayeyyātha maddava</hi>nti attani mettacittaṃ janesi. <hi rend="bold">Upāyana</hi>nti paṇṇākāraṃ. <hi rend="bold">Sabbasākuṇikāgāme</hi>ti <pb ed="P" n="5.0348" /> sabbasmimpi sākuṇikagāme nāhaṃ aññaṃ tava evarūpaṃ kenaci sākuṇikena ābhatapubbaṃ upāyanaṃ passāmi. <hi rend="bold">Taṃ passā</hi>ti taṃ mayā ābhataṃ upāyanaṃ passa manujādhipāti.</p>

<p rend="bodytext">Evaṃ so ṭhitakova sumukhassa guṇaṃ kathesi. Tato rājā haṃsarañño mahārahaṃ āsanaṃ, sumukhassa ca suvaṇṇabhaddapīṭhakaṃ dāpetvā tesaṃ tattha nisinnānaṃ suvaṇṇabhājanehi lājamadhuphāṇitādīni dāpetvā niṭṭhite pānabhojanakicce añjaliṃ paggayha mahāsattaṃ dhammakathaṃ yācitvā <pb ed="M" n="5.0371" /> suvaṇṇapīṭhake nisīdi. So tena yācito paṭisanthāraṃ tāva akāsi. Tamatthaṃ pakāsento satthā āha –</p>

<p rend="hangnum" n="21:57"><hi rend="paranum">21:57</hi><hi rend="dot">.</hi></p>

<p rend="gatha1"> ‘‘Disvā nisinnaṃ rājānaṃ, pīṭhe sovaṇṇaye subhe;</p>

<p rend="gathalast">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</p>

<p rend="hangnum" n="21:58"><hi rend="paranum">21:58</hi><hi rend="dot">.</hi></p>

<p rend="gatha1"> ‘‘Kacci nu bhoto kusalaṃ, kacci bhoto anāmayaṃ;</p>

<p rend="gathalast">Kacci raṭṭhamidaṃ phītaṃ, dhammena manusāsasi.</p>

<p rend="hangnum" n="21:59"><hi rend="paranum">21:59</hi><hi rend="dot">.</hi></p>

<p rend="gatha1"> ‘‘Kusalañceva me haṃsa, atho haṃsa anāmayaṃ;</p>

<p rend="gathalast">Atho raṭṭhamidaṃ phītaṃ, dhammena manusāsahaṃ.</p>

<p rend="hangnum" n="21:60"><hi rend="paranum">21:60</hi><hi rend="dot">.</hi></p>

<p rend="gatha1"> ‘‘Kacci <pb ed="V" n="5.0344" /> bhoto amaccesu, doso koci na vijjati;</p>

<p rend="gathalast">Kacci ca te tavatthesu, nāvakaṅkhanti jīvitaṃ.</p>

<p rend="hangnum" n="21:61"><hi rend="paranum">21:61</hi><hi rend="dot">.</hi></p>

<p rend="gatha1"> ‘‘Athopi me amaccesu, doso koci na vijjati;</p>

<p rend="gathalast">Athopi te mamatthesu, nāvakaṅkhanti jīvitaṃ.</p>

<p rend="hangnum" n="21:62"><hi rend="paranum">21:62</hi><hi rend="dot">.</hi></p>

<p rend="gatha1"> ‘‘Kacci te sādisī bhariyā, assavā piyabhāṇinī;</p>

<p rend="gathalast">Puttarūpayasūpetā, tava chandavasānugā.</p>

<p rend="hangnum" n="21:63"><hi rend="paranum">21:63</hi><hi rend="dot">.</hi></p>

<p rend="gatha1"> ‘‘Atho me sādisī bhariyā, assavā piyabhāṇinī;</p>

<p rend="gathalast">Puttarūpayasūpetā, mama chandavasānugā’’ti.</p>

<p rend="bodytext">Tattha <hi rend="bold">rājāna</hi>nti sāgalarājānaṃ. <hi rend="bold">Vakkaṅgo</hi>ti haṃsarājā. <hi rend="bold">Dhammena manusāsasī</hi>ti dhammena anusāsasi. <hi rend="bold">Doso</hi>ti aparādho. <hi rend="bold">Tavatthesū</hi>ti uppannesu tava yuddhādīsu atthesu. <hi rend="bold">Nāvakaṅkhantī</hi>ti uraṃ datvā pariccajantā kicci attano jīvitaṃ na patthenti, jīvitañca cajitvā tavevatthaṃ karonti. <hi rend="bold">Sādisī</hi>ti samānajātikā. <hi rend="bold">Assavā</hi>ti vacanasampaṭicchikā. <hi rend="bold">Puttarūpayasūpetā</hi>ti <pb ed="P" n="5.0349" /> puttehi ca rūpena ca yasena ca upetā. <hi rend="bold">Tava chandavasānugā</hi>ti kacci tava ajjhāsayaṃ tava vasaṃ anuvattati, na attano cittavasena vattatīti pucchati.</p>

<p rend="bodytext">Evaṃ bodhisattena paṭisanthāre kate puna rājā tena saddhiṃ kathento āha –</p>

<p rend="hangnum" n="21:64"><hi rend="paranum">21:64</hi><hi rend="dot">.</hi></p>

<p rend="gatha1"> ‘‘Bhavantaṃ <pb ed="M" n="5.0372" /> kacci nu mahā-sattuhatthattataṃ gato;</p>

<p rend="gathalast">Dukkhamāpajji vipulaṃ, tasmiṃ paṭhamamāpade.</p>

<p rend="hangnum" n="21:65"><hi rend="paranum">21:65</hi><hi rend="dot">.</hi></p>

<p rend="gatha1"> ‘‘Kacci yantāpatitvāna, daṇḍena samapothayi;</p>

<p rend="gathalast">Evametesaṃ jammānaṃ, pātikaṃ bhavati tāvade.</p>

<p rend="hangnum" n="21:66"><hi rend="paranum">21:66</hi><hi rend="dot">.</hi></p>

<p rend="gatha1"> ‘‘Khemamāsi mahārāja, evamāpadiyā sati;</p>

<p rend="gathalast">Na cāyaṃ kiñci rasmāsu, sattūva samapajjatha.</p>

<p rend="hangnum" n="21:67"><hi rend="paranum">21:67</hi><hi rend="dot">.</hi></p>

<p rend="gatha1"> ‘‘Paccagamittha <pb ed="V" n="5.0345" /> nesādo, pubbeva ajjhabhāsatha;</p>

<p rend="gathalast">Tadāyaṃ sumukhoyeva, paṇḍito paccabhāsatha.</p>

<p rend="hangnum" n="21:68"><hi rend="paranum">21:68</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, pasādamayamajjhagā;</p>

<p rend="gathalast">Tato maṃ pāmucī pāsā, anuññāsi sukhena ca.</p>

<p rend="hangnum" n="21:69"><hi rend="paranum">21:69</hi><hi rend="dot">.</hi></p>

<p rend="gatha1"> ‘‘Idañca sumukheneva, etadatthāya cintitaṃ;</p>

<p rend="gathalast">Bhoto sakāsegamanaṃ, etassa dhanamicchatā.</p>

<p rend="hangnum" n="21:70"><hi rend="paranum">21:70</hi><hi rend="dot">.</hi></p>

<p rend="gatha1"> ‘‘Svāgatañcevidaṃ bhavataṃ, patīto casmi dassanā;</p>

<p rend="gathalast">Eso cāpi bahuṃ vittaṃ, labhataṃ yāvadicchatī’’ti.</p>

<p rend="bodytext">Tattha <hi rend="bold">mahāsattuhatthattataṃ gato</hi>ti mahantassa sattuno hatthattaṃ gato. <hi rend="bold">Āpatitvānā</hi>ti upadhāvitvā. <hi rend="bold">Pātika</hi>nti pākatikaṃ, ayameva vā pāṭho. Idaṃ vuttaṃ hoti – etesañhi jammānaṃ tāvadeva evaṃ pākatikaṃ hoti, sakuṇe daṇḍena pothetvā jīvitakkhayaṃ pāpento dhanavetanaṃ labhatīti. <hi rend="bold">Kiñci rasmāsū</hi>ti kiñci amhesu. <hi rend="bold">Sattūvā</hi>ti sattu viya. <hi rend="bold">Paccagamitthā</hi>ti, mahārāja, esa amhe disvā baddhāti saññāya thokaṃ osakkittha. <hi rend="bold">Pubbevā</hi>ti ayameva paṭhamaṃ ajjhabhāsi. <hi rend="bold">Tadā</hi>ti tasmiṃ kāle. <hi rend="bold">Etadatthāyā</hi>ti etassa nesādaputtassa atthāya cintitaṃ. <hi rend="bold">Dhanamicchatā</hi>ti etassa dhanaṃ icchantena <pb ed="P" n="5.0350" /> tava santikaṃ amhākaṃ āgamanaṃ cintitaṃ. <hi rend="bold">Svāgatañcevida</hi>nti mā bhonto cintayantu, bhavataṃ idaṃ idhāgamanaṃ svāgatameva. <hi rend="bold">Labhata</hi>nti labhatu.</p>

<p rend="bodytext">Evañca <pb ed="M" n="5.0373" /> pana vatvā rājā aññataraṃ amaccaṃ oloketvā ‘‘kiṃ karomi devā’’ti vutte ‘‘imaṃ nesādaṃ kappitakesamassuṃ nhātānulittaṃ sabbālaṅkārapaṭimaṇḍitaṃ kāretvā ānehī’’ti vatvā tena tathā katvā ānītassa tassa saṃvacchare saṃvacchare satasahassuṭṭhānakaṃ gāmaṃ, dve vīthiyo gahetvā ṭhitaṃ mahantaṃ gehaṃ, rathavarañca, aññañca bahuṃ hiraññasuvaṇṇaṃ adāsi. Tamatthaṃ āvikaronto satthā āha –</p>

<p rend="hangnum" n="21:71"><hi rend="paranum">21:71</hi><hi rend="dot">.</hi></p>

<p rend="gatha1"> ‘‘Santappayitvā nesādaṃ, bhogehi manujādhipo;</p>

<p rend="gathalast">Ajjhabhāsatha vakkaṅgaṃ, vācaṃ kaṇṇasukhaṃ bhaṇa’’nti.</p>

<p rend="bodytext">Atha <pb ed="V" n="5.0346" /> mahāsatto rañño dhammaṃ desesi. So tassa dhammakathaṃ sutvā tuṭṭhahadayo ‘‘dhammakathikassa sakkāraṃ karissāmī’’ti setacchattaṃ datvā rajjaṃ paṭicchāpento āha –</p>

<p rend="hangnum" n="21:72"><hi rend="paranum">21:72</hi><hi rend="dot">.</hi></p>

<p rend="gatha1"> ‘‘Yaṃ khalu dhammamādhīnaṃ, vaso vattati kiñcanaṃ;</p>

<p rend="gathalast">Sabbatthissariyaṃ bhavataṃ, pasāsatha yadicchatha.</p>

<p rend="hangnum" n="21:73"><hi rend="paranum">21:73</hi><hi rend="dot">.</hi></p>

<p rend="gatha1"> ‘‘Dānatthaṃ upabhottuṃ vā, yaṃ caññaṃ upakappati;</p>

<p rend="gathalast">Etaṃ dadāmi vo vittaṃ, issariyaṃ vissajāmi vo’’ti.</p>

<p rend="bodytext">Tattha <hi rend="bold">vaso vattatī</hi>ti yattha mama vaso vattati. <hi rend="bold">Kiñcana</hi>nti taṃ appamattakampi. <hi rend="bold">Sabbatthissariya</hi>nti sabbaṃ bhavataṃyeva issariyaṃ atthu. <hi rend="bold">Yaṃ caññaṃ upakappatī</hi>ti puññakāmatāya dānatthaṃ vā chattaṃ ussāpetvā rajjameva upabhottuṃ vā yaṃ vā aññaṃ tumhākaṃ ruccati, taṃ karotha, etaṃ dadāmi vo vittaṃ, saddhiṃyeva setacchattena mama santakaṃ issariyaṃ vissajjāmi voti.</p>

<p rend="bodytext">Atha mahāsatto raññā dinnaṃ setacchattaṃ puna tasseva adāsi. Rājāpi cintesi – ‘‘haṃsarañño tāva me dhammakathā sutā, luddaputtena pana ‘ayaṃ sumukho mudhurakatho’ti ativiya <pb ed="P" n="5.0351" /> vaṇṇito, imassapi dhammakathaṃ sossāmī’’ti. So tena saddhiṃ sallapanto anantaraṃ gāthamāha –</p>

<p rend="hangnum" n="21:74"><hi rend="paranum">21:74</hi><hi rend="dot">.</hi></p>

<p rend="gatha1"> ‘‘Yathā ca myāyaṃ sumukho, ajjhabhāseyya paṇḍito;</p>

<p rend="gathalast">Kāmasā buddhisampanno, taṃ myāssa paramappiya’’nti.</p>

<p rend="bodytext">Tattha <pb ed="M" n="5.0374" /><hi rend="bold">yathā</hi>ti yadi. Idaṃ vuttaṃ hoti – yadi ca me ayaṃ sumukho paṇḍito buddhisampanno kāmasā attano ruciyā ajjhabhāseyya, taṃ me paramappiyaṃ assāti.</p>

<p rend="bodytext">Tato sumukho āha –</p>

<p rend="hangnum" n="21:75"><hi rend="paranum">21:75</hi><hi rend="dot">.</hi></p>

<p rend="gatha1"> ‘‘Ahaṃ khalu mahārāja, nāgarājārivantaraṃ;</p>

<p rend="gathalast">Paṭivattuṃ na sakkomi, na me so vinayo siyā.</p>

<p rend="hangnum" n="21:76"><hi rend="paranum">21:76</hi><hi rend="dot">.</hi></p>

<p rend="gatha1"> ‘‘Amhākañceva <pb ed="V" n="5.0347" /> so seṭṭho, tvañca uttamasattavo;</p>

<p rend="gathalast">Bhūmipālo manussindo, pūjā bahūhi hetubhi.</p>

<p rend="hangnum" n="21:77"><hi rend="paranum">21:77</hi><hi rend="dot">.</hi></p>

<p rend="gatha1"> ‘‘Tesaṃ ubhinnaṃ bhaṇataṃ, vattamāne vinicchaye;</p>

<p rend="gathalast">Nantaraṃ pativattabbaṃ, pessena manujādhipā’’ti.</p>

<p rend="bodytext">Tattha <hi rend="bold">nāgarājārivantara</hi>nti peḷāya abbhantaraṃ paviṭṭho nāgarājā viya. <hi rend="bold">Paṭivattu</hi>nti tumhākaṃ dvinnaṃ antare vattuṃ na sakkomi. <hi rend="bold">Na me so</hi>ti sace vadeyyaṃ, na me so vinayo bhaveyya. <hi rend="bold">Amhākañcevā</hi>ti channavutiyā haṃsasahassānaṃ. <hi rend="bold">Uttamasattavo</hi>ti uttamasatto. <hi rend="bold">Pūjā</hi>ti ubho tumhe mayhaṃ bahūhi kāraṇehi pūjārahā ceva pasaṃsārahā ca. <hi rend="bold">Pessenā</hi>ti veyyāvaccakarena sevakena.</p>

<p rend="bodytext">Rājā tassa vacanaṃ sutvā tuṭṭhahadayo ‘‘nesādaputto taṃ vaṇṇeti, na aññena tumhādisena madhuradhammakathikena nāma bhavitabba’’nti vatvā āha –</p>

<p rend="hangnum" n="21:78"><hi rend="paranum">21:78</hi><hi rend="dot">.</hi></p>

<p rend="gatha1"> ‘‘Dhammena kira nesādo, paṇḍito aṇḍajo iti;</p>

<p rend="gathalast">Naheva akatattassa, nayo etādiso siyā.</p>

<p rend="hangnum" n="21:79"><hi rend="paranum">21:79</hi><hi rend="dot">.</hi></p>

<p rend="gatha1"> ‘‘Evaṃ aggapakatimā, evaṃ uttamasattavo;</p>

<p rend="gathalast">Yāvatatthi mayā diṭṭhā, nāññaṃ passāmi edisaṃ.</p>

<p rend="hangnum" n="21:80"><hi rend="paranum">21:80</hi><hi rend="dot">.</hi></p>

<p rend="gatha1"> ‘‘Tuṭṭhosmi vo pakatiyā, vākyena madhurena ca;</p>

<p rend="gathalast">Eso cāpi mamacchando, ciraṃ passeyya vo ubho’’ti.</p>

<p rend="bodytext">Tattha <pb ed="M" n="5.0375" /><pb ed="P" n="5.0352" /><hi rend="bold">dhammenā</hi>ti sabhāvena kāraṇena. <hi rend="bold">Akatattassā</hi>ti asampāditaattabhāvassa mittadubbhissa. <hi rend="bold">Nayo</hi>ti paññā. <hi rend="bold">Aggapakatimā</hi>ti aggasabhāvo. <hi rend="bold">Uttamasattavo</hi>ti uttamasatto. <hi rend="bold">Yāvatatthī</hi>ti yāvatā mayā diṭṭhā nāma atthi. <hi rend="bold">Nāñña</hi>nti tasmiṃ mayā diṭṭhaṭṭhāne aññaṃ evarūpaṃ na passāmi. <hi rend="bold">Tuṭṭhosmi vo pakatiyā</hi>ti samma haṃsarāja ahaṃ pakatiyā paṭhamameva tumhākaṃ dassanena tuṭṭho. <hi rend="bold">Vākyenā</hi>ti idāni pana vo madhuravacanena tuṭṭhosmi. <hi rend="bold">Ciraṃ passeyya vo</hi>ti idheva vasāpetvā muhuttampi avippavāsanto ciraṃ tumhe passeyyanti esa me chandoti vadati.</p>

<p rend="bodytext">Tato <pb ed="V" n="5.0348" /> mahāsatto rājānaṃ pasaṃsanto āha –</p>

<p rend="hangnum" n="21:81"><hi rend="paranum">21:81</hi><hi rend="dot">.</hi></p>

<p rend="gatha1"> ‘‘Yaṃ kiccaṃ parame mitte, katamasmāsu taṃ tayā;</p>

<p rend="gathalast">Pattā nissaṃsayaṃ tyāmhā, bhattirasmāsu yā tava.</p>

<p rend="hangnum" n="21:82"><hi rend="paranum">21:82</hi><hi rend="dot">.</hi></p>

<p rend="gatha1"> ‘‘Aduñca nūna sumahā, ñātisaṅghassa mantaraṃ;</p>

<p rend="gathalast">Adassanena asmākaṃ, dukkhaṃ bahūsu pakkhisu.</p>

<p rend="hangnum" n="21:83"><hi rend="paranum">21:83</hi><hi rend="dot">.</hi></p>

<p rend="gatha1"> ‘‘Tesaṃ sokavighātāya, tayā anumatā mayaṃ;</p>

<p rend="gathalast">Taṃ padakkhiṇato katvā, ñātiṃ passemurindama.</p>

<p rend="hangnum" n="21:84"><hi rend="paranum">21:84</hi><hi rend="dot">.</hi></p>

<p rend="gatha1"> ‘‘Addhāhaṃ vipulaṃ pītiṃ, bhavataṃ vindāmi dassanā;</p>

<p rend="gathalast">Eso cāpi mahā attho, ñātivissāsanā siyā’’ti.</p>

<p rend="bodytext">Tattha <hi rend="bold">katamasmāsū</hi>ti kataṃ amhesu. <hi rend="bold">Pattā nissaṃsayaṃ tyāmhā</hi>ti mayaṃ nissaṃsayena tayā pattāyeva. <hi rend="bold">Bhattirasmāsu yā tavā</hi>ti yā tava amhesu bhatti, tāya bhattiyā mayaṃ tayā asaṃsayena pattāyeva, na ca vippayuttā, vippavuṭṭhāpi sahavāsinoyeva nāma mayanti dīpeti. <hi rend="bold">Aduñca nūna sumahā</hi>ti etañca ekaṃseneva sumahantaṃ. <hi rend="bold">Ñātisaṅghassa mantara</hi>nti amhehi dvīhi janehi virahitassa mama ñātisaṅghassa antaraṃ chiddaṃ. <hi rend="bold">Asmāka</hi>nti amhākaṃ dvinnaṃ adassanena bahūsu pakkhīsu dukkhaṃ uppannaṃ. <hi rend="bold">Passemurindamā</hi>ti passeyyāma arindama. <hi rend="bold">Bhavata</hi>nti bhoto dassanena. <hi rend="bold">Eso cāpi mahā attho</hi>ti yā esā ñātisaṅghasaṅkhātā ñātivissāsanā siyā, eso cāpi mahanto atthopi.</p>

<p rend="bodytext">Evaṃ vutte rājā tesaṃ gamanaṃ anujāni. Mahāsattopi rañño pañcavidhe dussīlye ādīnavaṃ, sīle ca ānisaṃsaṃ kathetvā ‘‘imaṃ sīlaṃ rakkha, dhammena <pb ed="M" n="5.0376" /> rajjaṃ kārehi, catūhi saṅgahavatthūhi janaṃ saṅgaṇhāhī’’ti ovaditvā cittakūṭaṃ agamāsi. Tamatthaṃ <pb ed="P" n="5.0353" /> pakāsento satthā āha –</p>

<p rend="hangnum" n="21:85"><hi rend="paranum">21:85</hi><hi rend="dot">.</hi></p>

<p rend="gatha1"> ‘‘Idaṃ vatvā dhataraṭṭho, haṃsarājā narādhipaṃ;</p>

<p rend="gathalast">Uttamaṃ javamanvāya, ñātisaṅghaṃ upāgamuṃ.</p>

<p rend="hangnum" n="21:86"><hi rend="paranum">21:86</hi><hi rend="dot">.</hi></p>

<p rend="gatha1"> ‘‘Te <pb ed="V" n="5.0349" /> aroge anuppatte, disvāna parame dije;</p>

<p rend="gathalast">Kekāti makaruṃ haṃsā, puthusaddo ajāyatha.</p>

<p rend="hangnum" n="21:87"><hi rend="paranum">21:87</hi><hi rend="dot">.</hi></p>

<p rend="gatha1"> ‘‘Te patītā pamuttena, bhattunā bhattugāravā;</p>

<p rend="gathalast">Samantā parikiriṃsu, aṇḍajā laddhapaccayā’’ti.</p>

<p rend="bodytext">Tattha <hi rend="bold">upāgamu</hi>nti aruṇuggamanavelāyameva lājamadhuphāṇitādīni paribhuñjitvā raññā ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi otaritvā rājānaṃ padakkhiṇaṃ katvā vehāsaṃ uppatitvā raññā añjaliṃ paggayha ‘‘gacchatha sāmino’’ti vutte sīhapañjarena nikkhantā uttamena javena gantvā ñātigaṇaṃ upāgamiṃsu. <hi rend="bold">Parame</hi>ti uttame. <hi rend="bold">Kekā</hi>ti attano sabhāvena ‘‘kekā’’ti saddamakaṃsu. <hi rend="bold">Bhattugāravā</hi>ti bhattari sagāravā. <hi rend="bold">Parikiriṃsū</hi>ti bhattuno muttabhāvena tuṭṭhā taṃ bhattāraṃ samantā parivārayiṃsu. <hi rend="bold">Laddhapaccayā</hi>ti laddhapatiṭṭhā.</p>

<p rend="bodytext">Evaṃ parivāretvā pana te haṃsā ‘‘kathaṃ muttosi, mahārājā’’ti pucchiṃsu. Mahāsatto sumukhaṃ nissāya muttabhāvaṃ, sāgalarājaluddaputtehi katakammañca kathesi. Taṃ sutvā tuṭṭho haṃsagaṇo ‘‘sumukhasenāpati ca rājā ca luddaputto ca sukhitā niddukkhā ciraṃ jīvantū’’ti thutimakāsi. Tamatthaṃ pakāsento satthā osānagāthamāha –</p>

<p rend="hangnum" n="21:88"><hi rend="paranum">21:88</hi><hi rend="dot">.</hi></p>

<p rend="gatha1"> ‘‘Evaṃ mittavataṃ atthā, sabbe honti padakkhiṇā;</p>

<p rend="gathalast">Haṃsā yathā dhataraṭṭhā, ñātisaṅghaṃ upāgamu’’nti.</p>

<p rend="bodytext">Tattha <hi rend="bold">mittavata</hi>nti kalyāṇamittasampannānaṃ. <hi rend="bold">Padakkhiṇā</hi>ti sukhanipphattino vuḍḍhiyuttā. <hi rend="bold">Dhataraṭṭhā</hi>ti haṃsarājā sumukho raññā ceva luddaputtena cāti dvīhi evaṃ ubhopi te dhataraṭṭhā kalyāṇamittasampannā yathā ñātisaṅghaṃ upāgamuṃ <pb ed="M" n="5.0377" />, ñātisaṅghaupagamanasaṅkhāto nesaṃ attho padakkhiṇo jāto, evaṃ aññesampi mittavataṃ atthā padakkhiṇā hontīti.</p>

<p rend="bodytext">Satthā <pb ed="P" n="5.0354" /> imaṃ dhammadesanaṃ āharitvā ‘‘na bhikkhave idāneva, pubbepānando mamatthāya jīvitaṃ pariccajī’’ti vatvā jātakaṃ samodhānesi ‘‘tadā nesādo channo ahosi, rājā sāriputto <pb ed="V" n="5.0350" />, sumukho ānando, channavuti haṃsasahassā buddhaparisā, haṃsarājā pana ahameva ahosi’’nti.</p>

<p rend="centre">Cūḷahaṃsajātakavaṇṇanā paṭhamā.</p>

<p rend="title">(534) 2. Mahāhaṃsajātakavaṇṇanā</p>

<p rend="bodytext"><hi rend="bold">Ete haṃsā pakkamantī</hi>ti idaṃ satthā veḷuvane viharanto ānandatherassa jīvitapariccāgameva ārabbha kathesi. Vatthu heṭṭhā vuttasadisameva, idha pana satthā atītaṃ āharanto idamāhari.</p>

<p rend="bodytext">Atīte bārāṇasiyaṃ saṃyamassa nāma bārāṇasirañño khemā nāma aggamahesī ahosi. Tadā bodhisatto navutihaṃsasahassaparivuto cittakūṭe vihāsi. Athekadivasaṃ khemā devī paccūsasamaye supinaṃ addasa. Suvaṇṇavaṇṇā haṃsā āgantvā rājapallaṅke nisīditvā madhurassarena dhammakathaṃ kathesuṃ. Deviyā sādhukāraṃ datvā dhammaṃ suṇantiyā dhammassavanena atittāya eva ratti vibhāyi. Haṃsā dhammaṃ kathetvā sīhapañjarena nikkhamitvā agamaṃsu. Sā vegenuṭṭhāya ‘‘palāyamāne haṃse gaṇhatha gaṇhathā’’ti vatvā hatthaṃ pasārentīyeva pabujjhi. Tassā kathaṃ sutvā paricārikāyo ‘‘kuhiṃ haṃsā’’ti thokaṃ avahasiṃsu. Sā tasmiṃ khaṇe supinabhāvaṃ ñatvā cintesi – ‘‘ahaṃ abhūtaṃ na passāmi, addhā imasmiṃ loke suvaṇṇavaṇṇā haṃsā bhavissanti, sace kho pana ‘suvaṇṇahaṃsānaṃ dhammaṃ sotukāmāmhī’ti rājānaṃ vakkhāmi, ‘amhehi suvaṇṇahaṃsā nāma na diṭṭhapubbā, haṃsānañca kathā nāma abhūtāyevā’ti vatvā nirussukko bhavissati, ‘dohaḷo’ti vutte pana yena kenaci upāyena pariyesissati, evaṃ me manoratho samijjhissatī’’ti. Sā gilānālayaṃ dassetvā paricārikānaṃ <pb ed="P" n="5.0355" /> saññaṃ datvā nipajji.</p>

<p rend="bodytext">Rājā <pb ed="M" n="5.0378" /> rājāsane nisinno tassā dassanavelāya taṃ adisvā ‘‘kahaṃ, khemā devī’’ti pucchitvā ‘‘gilānā’’ti sutvā tassā santikaṃ gantvā sayanekadese nisīditvā piṭṭhiṃ parimajjanto ‘‘kiṃ te aphāsuka’’nti pucchi. ‘‘Deva aññaṃ aphāsukaṃ natthi, dohaḷo pana me uppanno’’ti. Tena hi ‘‘bhaṇa, devi, yaṃ icchasi, taṃ sīghaṃ te upanāmessāmī’’ti. ‘‘Mahārāja, ahamekassa suvaṇṇahaṃsassa samussitasetacchatte rājapallaṅke nisinnassa gandhamālādīhi pūjaṃ katvā sādhukāraṃ dadamānā dhammakathaṃ sotumicchāmi, sace labhāmi, iccetaṃ kusalaṃ, no ce, jīvitaṃ me natthī’’ti. Atha naṃ rājā ‘‘sace manussaloke atthi, labhissasi <pb ed="V" n="5.0351" />, mā cintayī’’ti assāsetvā sirigabbhato nikkhamma amaccehi saddhiṃ mantesi – ‘‘ambho, khemā devī, ‘suvaṇṇahaṃsassa dhammakathaṃ sotuṃ labhantī jīvissāmi, alabhantiyā me jīvitaṃ natthī’ti vadati, atthi nu kho suvaṇṇavaṇṇā haṃsā’’ti. ‘‘Deva amhehi neva diṭṭhapubbā na sutapubbā’’ti. ‘‘Ke pana jāneyyu’’nti? ‘‘Brāhmaṇā, devā’’ti. Rājā brāhmaṇe pakkosāpetvā sakkāraṃ katvā pucchi – ‘‘honti nu kho ācariyā suvaṇṇavaṇṇā haṃsā’’ti? ‘‘Āma, mahārāja amhākaṃ mantesumacchā, kakkaṭakā, kacchapā, migā, morā, haṃsāti cha ete tiracchānagatā suvaṇṇavaṇṇā hontīti āgatā, tattha dhataraṭṭhakulahaṃsā nāma paṇḍitā ñāṇasampannā, iti manussehi saddhiṃ satta suvaṇṇavaṇṇā hontī’’ti.</p>

<p rend="bodytext">Taṃ sutvā rājā attamano hutvā ‘‘kahaṃ nu kho ācariyā dhataraṭṭhahaṃsā vasantī’’ti pucchitvā ‘‘na jānāma, mahārājā’’ti vutte ‘‘atha ke pana jānissantī’’ti vatvā ‘‘luddaputtā’’ti vutte sabbe attano vijite luddake sannipātāpetvā pucchi – ‘‘tātā, suvaṇṇavaṇṇā dhataraṭṭhakulahaṃsā nāma kahaṃ vasantī’’ti? Atheko luddo ‘‘himavante kira, deva, cittakūṭapabbateti no kulaparamparāya kathentī’’ti āha. ‘‘Jānāsi pana nesaṃ gahaṇūpāya’’nti? ‘‘Na jānāmi, devā’’ti. ‘‘Ke pana jānissantī’’ti? Brāhmaṇāti. So brāhmaṇapaṇḍite pakkosāpetvā <pb ed="P" n="5.0356" /> cittakūṭapabbate suvaṇṇavaṇṇānaṃ haṃsānaṃ atthibhāvaṃ ārocetvā ‘‘jānātha nu kho tesaṃ gahaṇūpāya’’nti pucchi. ‘‘Mahārāja, kiṃ tehi gantvā gahitehi, upāyena te nagarasamīpaṃ ānetvā gahessāmā’’ti. ‘‘Ko pana upāyo’’ti? ‘‘Mahārāja, nagarato avidūre uttarena tigāvutamatte tigāvutappamāṇaṃ khemaṃ nāma saraṃ <pb ed="M" n="5.0379" /> kārāpetvā udakassa pūretvā nānādhaññāni ropetvā pañcavaṇṇapadumasañchannaṃ kārāpetvā ekaṃ paṇḍitaṃ nesādaṃ paṭicchāpetvā manussānaṃ upagantuṃ adatvā catūsu kaṇṇesu ṭhitehi abhayaṃ ghosāpetha, taṃ sutvā nānāsakuṇā dasa disā otarissanti, tepi haṃsā paramparāya tassa sarassa khemabhāvaṃ sutvā āgacchissanti, atha ne vālapāsehi bandhāpetvā gaṇhāpeyyāthā’’ti.</p>

<p rend="bodytext">Taṃ sutvā rājā tehi vuttapadese vuttappakāraṃ saraṃ kārāpetvā chekaṃ nesādaṃ pakkosāpetvā tassa sahassaṃ dāpetvā ‘‘tvaṃ ito paṭṭhāya attano kammaṃ mā kari, puttadāraṃ te ahaṃ posessāmi, tvaṃ appamatto khemaṃ saraṃ rakkhanto manusse paṭikkamāpetvā catūsu kaṇṇesu abhayaṃ ghosāpetvā āgatāgate sakuṇe mama ācikkheyyāsi, suvaṇṇahaṃsesu āgatesu mahantaṃ sakkāraṃ labhissasī’’ti tamassāsetvā khemaṃ saraṃ paṭicchāpesi. So tato paṭṭhāya raññā vuttanayeneva tattha paṭipajji, ‘‘khemaṃ saraṃ rakkhatī’’ti cassa ‘‘khemanesādo’’tveva nāmaṃ udapādi <pb ed="V" n="5.0352" />. Tato paṭṭhāya ca nānappakārā sakuṇā otariṃsu, ‘‘khemaṃ nibbhayaṃ sara’’nti paramparāghosena nānāhaṃsā āgamiṃsu. Paṭhamaṃ tāva tiṇahaṃsā āgamiṃsu, tesaṃ ghosena paṇḍuhaṃsā, tesaṃ ghosena manosilāvaṇṇā haṃsā, tesaṃ ghosena setahaṃsā, tesaṃ ghosena pākahaṃsā āgamiṃsu. Tesu āgatesu khemako rañño ārocesi – ‘‘deva, pañcavaṇṇā haṃsā āgantvā sare gocaraṃ gaṇhanti, pākahaṃsānaṃ āgatattā idāni katipāheneva suvaṇṇahaṃsā āgamissanti, mā <pb ed="P" n="5.0357" /> cintayittha, devā’’ti.</p>

<p rend="bodytext">Taṃ sutvā rājā ‘‘aññena tattha na gantabbaṃ, yo gacchissati, hatthapādachedanañca gharavilopañca pāpuṇissatī’’ti nagara bheriṃ carāpesi. Tato paṭṭhāya tattha koci na gacchati. Cittakūṭassa panāvidūre kañcanaguhāyaṃpākahaṃsā vasanti, tepi mahabbalā. Dhataraṭṭhakulena saddhiṃ tesaṃ sarīravaṇṇova viseso. Pākahaṃsarañño pana dhītā suvaṇṇavaṇṇā ahosi. So taṃ dhataraṭṭhamahissarassa anurūpāti tassa pādaparicārikaṃ katvā pesesi. Sā tassa piyā ahosi manāpā, teneva ca kāraṇena tāni dve haṃsakulāni aññamaññaṃ vissāsikāni jātāni.</p>

<p rend="bodytext">Athekadivasaṃ <pb ed="M" n="5.0380" /> bodhisattassa parivārahaṃsā pākahaṃse pucchiṃsu – ‘‘tumhe imesu divasesu kahaṃ gocaraṃ gaṇhathā’’ti? ‘‘Mayaṃ bārāṇasito avidūre khemasare gocaraṃ gaṇhāma, tumhe pana kuhiṃ āhiṇḍathā’’ti. ‘‘Asukaṃ nāmā’’ti vutte ‘‘kasmā khemasaraṃ na gacchatha, so hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno nānappakārabhamaragaṇanikūjito catūsu kaṇṇesu niccaṃ pavattaabhayaghosano, koci naṃ upasaṅkamituṃ samattho nāma natthi, pageva aññaṃ upaddavaṃ kātuṃ, evarūpo so saro’’ti khemasaraṃ vaṇṇayiṃsu. Te tesaṃ vacanaṃ sutvā ‘‘bārāṇasiyā samīpe kira evarūpo khemo nāma saro atthi, pākahaṃsā tattha gantvā gocaraṃ gaṇhanti, tumhepi dhataraṭṭhamahissarassa ārocetha, sace anujānāti, mayampi tattha gantvā gocaraṃ gaṇheyyāmā’’ti sumukhassa kathesuṃ. Sumukho rañño ārocesi. So cintesi – ‘‘manussā nāma bahumāyā kharamantā upāyakusalā, bhavitabbamettha kāraṇena, ettakaṃ kālaṃ eso saro natthi, idāni amhākaṃ gahaṇatthāya kato bhavissatī’’ti. So sumukhaṃ āha – ‘‘mā vo tattha gamanaṃ ruccatha, na so saro tehi sudhammatāya kato, amhākaṃ gahaṇatthāyeva kato, manussā nāma bahumāyā kharamantā upāyakusalā, tumhe sakeyeva gocare carathā’’ti <pb ed="P" n="5.0358" />.</p>

<p rend="bodytext">Suvaṇṇahaṃsā ‘‘khemaṃ saraṃ gantukāmamhā’’ti dutiyampi tatiyampi sumukhassa ārocesuṃ. So <pb ed="V" n="5.0353" /> tesaṃ tattha gantukāmataṃ mahāsattassa ārocesi. Atha mahāsatto ‘‘mama ñātakā maṃ nissāya mā kilamantu, tena hi gacchāmā’’ti navutihaṃsasahassaparivuto tattha gantvā gocaraṃ gahetvā haṃsakīḷaṃ kīḷitvā cittakūṭameva paccāgami. Khemako tesaṃ gocaraṃ caritvā gatakāle gantvā tesaṃ āgatabhāvaṃ rañño ārocesi. Rājā tuṭṭhacitto hutvā, ‘‘samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī’’ti vatvā paribbayaṃ datvā taṃ uyyojesi. So tattha gantvā cāṭipañjare nisīditvā haṃsānaṃ caraṇaṭṭhānaṃ vīmaṃsi. Bodhisattā nāma nilloluppacārino honti, tasmā mahāsatto otiṇṇaṭṭhānato paṭṭhāya sapadānaṃ sāliṃ khādanto agamāsi. Sesā ito cito ca khādantā vicariṃsu.</p>

<p rend="bodytext">Atha <pb ed="M" n="5.0381" /> luddaputto ‘‘ayaṃ haṃso nilloluppacārī, imaṃ bandhituṃ vaṭṭatī’’ti cintetvā punadivase haṃsesu saraṃ anotiṇṇesuyeva cāṭipañjare nisinno taṃ ṭhānaṃ gantvā avidūre pañjare attānaṃ paṭicchādetvā chiddena olokento acchi. Tasmiṃ khaṇe mahāsatto navutihaṃsasahassapurakkhato hiyyo otiṇṇaṭṭhāneyeva otaritvā odhiyaṃ nisīditvā sāliṃ khādanto pāyāsi. Nesādo pañjarachiddena olokento tassa rūpasobhaggappattaṃ attabhāvaṃ disvā ‘‘ayaṃ haṃso sakaṭanābhippamāṇasarīro suvaṇṇavaṇṇo, tīhi rattarājīhi gīvāyaṃ parikkhitto, tisso rājiyo galena otaritvā urantarena gatā, tisso pacchābhāgena nibbijjhitvā gatā, rattakambalasuttasikkāya ṭhapitakañcanakkhandho viya atirocati, iminā etesaṃ raññā bhavitabbaṃ, imameva gaṇhissāmī’’ti cintesi. Haṃsarājāpi bahuṃ gocaraṃ caritvā jalakīḷaṃ kīḷitvā haṃsagaṇaparivuto cittakūṭameva agamāsi. Iminā niyāmeneva pañca divase gocaraṃ gaṇhi. Chaṭṭhe divase khemako kāḷaassavālamayaṃ daḷhaṃ mahārajjuṃ vaṭṭitvā yaṭṭhiyā pāsaṃ katvā ‘‘sve haṃsarājā imasmiṃ okāse <pb ed="P" n="5.0359" /> otarissatī’’ti tathato ñatvā antoudake yaṭṭhipāsaṃ oḍḍi.</p>

<p rend="bodytext">Punadivase haṃsarājā otaranto pādaṃ pāse pavesantoyeva otari. Athassa pāso pādaṃ ayapaṭṭakena kaḍḍhanto viya ābandhitvā gaṇhi. So ‘‘chindissāmi na’’nti vegaṃ janetvā kaḍḍhitvā pātesi. Paṭhamavāre suvaṇṇavaṇṇaṃ cammaṃ chijji, dutiyavāre kambalavaṇṇaṃ maṃsaṃ chijji, tatiyavāre nhāru chijji, catutthavāre pana ‘‘pādā chijjeyyuṃ, rañño pana hīnaṅgatā nāma ananucchavikā’’ti na vāyāmaṃ akāsi, balavavedanā ca pavattiṃsu. So cintesi – ‘‘sacāhaṃ baddharavaṃ ravissāmi, ñātakā me ñatrastā hutvā gocaraṃ aggahetvā chātajjhattāva palāyantā dubbalattā samudde patissantī’’ti. So vedanaṃ adhivāsetvā pāsavase vattetvā sāliṃ khādanto <pb ed="V" n="5.0354" /> viya hutvā tesaṃ yāvadatthaṃ caritvā haṃsakīḷaṃ kīḷanakāle mahantena saddena baddharavaṃ ravi. Taṃ sutvā haṃsā maraṇabhayatajjitā vaggavaggā cittakūṭābhimukhā purimanayeneva pakkamiṃsu.</p>

<p rend="bodytext">Sumukhopi <pb ed="M" n="5.0382" /> heṭṭhā vuttanayeneva cintetvā vicinitvā tīsupi koṭṭhāsesu mahāsattaṃ adisvā ‘‘addhā tassevedaṃ bhayaṃ uppanna’’nti nivattitvā āgato mahāsattaṃ pāsena baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā ‘‘mā bhāyi, mahārāja, ahaṃ mama jīvitaṃ pariccajitvā tumhe mocessāmī’’ti vadanto otaritvā mahāsattaṃ assāsento paṅkapiṭṭhe nisīdi. Mahāsatto ‘‘navutihaṃsasahassesu maṃ chaḍḍetvā palāyantesu ayaṃ sumukho ekakova āgato, kiṃ nu kho luddaputtassa āgatakāle maṃ chaḍḍetvā palāyissati, udāhu no’’ti vīmaṃsanavasena lohitamakkhito pāsayaṭṭhiyaṃ olambantoyeva tisso gāthā abhāsi –</p>

<p rend="hangnum" n="21:89"><hi rend="paranum">21:89</hi><hi rend="dot">.</hi></p>

<p rend="gatha1"> ‘‘Ete haṃsā pakkamanti, vakkaṅgā bhayameritā;</p>

<p rend="gathalast">Harittaca hemavaṇṇa, kāmaṃ sumukha pakkama.</p>

<p rend="hangnum" n="21:90"><hi rend="paranum">21:90</hi><hi rend="dot">.</hi></p>

<p rend="gatha1"> ‘‘Ohāya maṃ ñātigaṇā, ekaṃ pāsavasaṃ gataṃ;</p>

<p rend="gathalast">Anapekkhamānā gacchanti, kiṃ eko avahīyasi.</p>

<p rend="hangnum" n="21:91"><hi rend="paranum">21:91</hi><hi rend="dot">.</hi></p>

<p rend="gatha1"> ‘‘Pateva patataṃ seṭṭha, natthi baddhe sahāyatā;</p>

<p rend="gathalast">Mā anīghāya hāpesi, kāmaṃ sumukha pakkamā’’ti.</p>

<p rend="bodytext">Tattha <pb ed="P" n="5.0360" /><hi rend="bold">bhayameritā</hi>ti bhayena eritā bhayaṭṭitā bhayacalitā. Tatiyapade ‘‘harī’’tipi ‘‘hema’’ntipi suvaṇṇasseva nāmaṃ. So ca harittacatāya hemavaṇṇo, tena taṃ evaṃ ālapati. <hi rend="bold">Sumukhā</hi>ti sundaramukha. <hi rend="bold">Anapekkhamānā</hi>ti tava ñātakā maṃ anolokentā nirālayā hutvā. <hi rend="bold">Patevā</hi>ti uppatāhiyeva. <hi rend="bold">Mā anīghāyā</hi>ti ito gantvā pattabbāya nidukkhabhāvāya vīriyaṃ mā hāpesi.</p>

<p rend="bodytext">Taṃ sutvā sumukho ‘‘ayaṃ haṃsarājā mama piyamittabhāvaṃ na jānāti, anuppiyabhāṇī mittoti maṃ sallakkheti, sinehabhāvamassa dassessāmī’’ti cintetvā catasso gāthā abhāsi –</p>

<p rend="hangnum" n="21:92"><hi rend="paranum">21:92</hi><hi rend="dot">.</hi></p>

<p rend="gatha1"> ‘‘Nāhaṃ <pb ed="V" n="5.0355" /> dukkhaparetopi, dhataraṭṭha tuvaṃ jahe;</p>

<p rend="gathalast">Jīvitaṃ maraṇaṃ vā me, tayā saddhiṃ bhavissati.</p>

<p rend="hangnum" n="21:93"><hi rend="paranum">21:93</hi><hi rend="dot">.</hi></p>

<p rend="gatha1"> ‘‘Nāhaṃ <pb ed="M" n="5.0383" /> dukkhaparetopi, dhataraṭṭha tuvaṃ jahe;</p>

<p rend="gathalast">Na maṃ anariyasaṃyutte, kamme yojetumarahasi.</p>

<p rend="hangnum" n="21:94"><hi rend="paranum">21:94</hi><hi rend="dot">.</hi></p>

<p rend="gatha1"> ‘‘Sakumāro sakhātyasmi, sacitte casmi te ṭhito;</p>

<p rend="gathalast">Ñāto senāpatī tyāhaṃ, haṃsānaṃ pavaruttama.</p>

<p rend="hangnum" n="21:95"><hi rend="paranum">21:95</hi><hi rend="dot">.</hi></p>

<p rend="gatha1"> ‘‘Kathaṃ ahaṃ vikattissaṃ, ñātimajjhe ito gato;</p>

<p rend="gatha2">Taṃ hitvā patataṃ seṭṭha, kiṃ te vakkhāmito gato;</p>

<p rend="gathalast">Idha pāṇaṃ cajissāmi, nānariyaṃ kattumussahe’’ti.</p>

<p rend="bodytext">Tattha <hi rend="bold">nāha</hi>nti ahaṃ, mahārāja, kāyikacetasikena dukkhena phuṭṭhopi taṃ na jahāmi. <hi rend="bold">Anariyasaṃyutte</hi>ti mittadubbhīhi ahirikehi kattabbatāya anariyabhāvena saṃyutte. <hi rend="bold">Kamme</hi>ti taṃ jahitvā pakkamanakamme. <hi rend="bold">Sakumāro</hi>ti samānakumāro, ekadivaseneva paṭisandhiṃ gahetvā ekadivase aṇḍakosaṃ padāletvā ekato vaḍḍhitakumāroti attho. <hi rend="bold">Sakhātyasmī</hi>ti ahaṃ te dakkhiṇakkhisamo piyasahāyo. <hi rend="bold">Sacitte</hi>ti tava sake citte ahaṃ ṭhito tava vase vattāmi, tayi jīvante jīvāmi, na jīvante na jīvāmīti attho. ‘‘Saṃcitte’’tipi pāṭho, tava citte ahaṃ saṇṭhito suṭṭhu ṭhitoti attho. <hi rend="bold">Ñāto</hi>ti sabbahaṃsānaṃ antare paññāto. <hi rend="bold">Vikattissa</hi>nti ‘‘kuhiṃ haṃsarājā’’ti pucchito ahaṃ kinti kathessāmi. <hi rend="bold">Kiṃ te vakkhāmī</hi>ti te tava pavattiṃ pucchante haṃsagaṇe kiṃ vakkhāmi.</p>

<p rend="bodytext">Evaṃ sumukhena catūhi gāthāhi sīhanāde nadite tassa guṇaṃ pakāsento mahāsatto āha –</p>

<p rend="hangnum" n="21:96"><hi rend="paranum">21:96</hi><hi rend="dot">.</hi></p>

<p rend="gatha1"> ‘‘Eso hi dhammo sumukha, yaṃ tvaṃ ariyapathe ṭhito;</p>

<p rend="gathalast">Yo bhattāraṃ sakhāraṃ maṃ, na pariccattumussahe.</p>

<p rend="hangnum" n="21:97"><hi rend="paranum">21:97</hi><hi rend="dot">.</hi></p>

<p rend="gatha1"> ‘‘Tañhi <pb ed="V" n="5.0356" /><pb ed="P" n="5.0361" /> me pekkhamānassa, bhayaṃ na tveva jāyati;</p>

<p rend="gathalast">Adhigacchasi tvaṃ mayhaṃ, evaṃbhūtassa jīvita’’nti.</p>

<p rend="bodytext">Tattha <hi rend="bold">eso dhammo</hi>ti esa porāṇakapaṇḍitānaṃ sabhāvo. <hi rend="bold">Bhattāraṃ sakhāraṃ ma</hi>nti sāmikañca sahāyañca maṃ. <hi rend="bold">Bhaya</hi>nti cittutrāso mayhaṃ na jāyati, cittakūṭapabbate haṃsagaṇamajjhe ṭhito viya homi. <hi rend="bold">Mayha</hi>nti mama jīvitaṃ tvaṃ labhāpessasi.</p>

<p rend="bodytext">Evaṃ <pb ed="M" n="5.0384" /> tesaṃ kathentānaññeva luddaputto sarapariyante ṭhito haṃse tīhi khandhehi palāyante disvā ‘‘kiṃ nu kho’’ti pāsaṭṭhānaṃ olokento bodhisattaṃ pāsayaṭṭhiyaṃ olambantaṃ disvā sañjātasomanasso kacchaṃ daḷhaṃ bandhitvā muggaraṃ gahetvā kappuṭṭhānaggi viya avattharamāno paṇhiyā akkantakalale uparisīsena gantvā purato patante vegena upasaṅkami. Tamatthaṃ pakāsento satthā āha –</p>

<p rend="hangnum" n="21:98"><hi rend="paranum">21:98</hi><hi rend="dot">.</hi></p>

<p rend="gatha1"> ‘‘Iccevaṃ mantayantānaṃ, ariyānaṃ ariyavuttinaṃ;</p>

<p rend="gathalast">Daṇḍamādāya nesādo, āpatī turito bhusaṃ.</p>

<p rend="hangnum" n="21:99"><hi rend="paranum">21:99</hi><hi rend="dot">.</hi></p>

<p rend="gatha1"> ‘‘Tamāpatantaṃ disvāna, sumukho atibrūhayi;</p>

<p rend="gathalast">Aṭṭhāsi purato rañño, haṃso vissāsayaṃ byathaṃ.</p>

<p rend="hangnum" n="21:100"><hi rend="paranum">21:100</hi><hi rend="dot">.</hi></p>

<p rend="gatha1"> ‘‘Mā bhāyi patataṃ seṭṭha, na hi bhāyanti tādisā;</p>

<p rend="gatha2">Ahaṃ yogaṃ payuñjissaṃ, yuttaṃ dhammūpasañhitaṃ;</p>

<p rend="gathalast">Tena pariyāpadānena, khippaṃ pāsā pamokkhasī’’ti.</p>

<p rend="bodytext">Tattha <hi rend="bold">ariyavuttina</hi>nti ariyācāre vattamānānaṃ. <hi rend="bold">Bhusa</hi>nti daḷhaṃ balavaṃ. <hi rend="bold">Atibrūhayī</hi>ti anantaragāthāya āgataṃ ‘‘mā bhāyī’’ti vacanaṃ vadanto atibrūhesi mahāsaddaṃ nicchāresi. <hi rend="bold">Aṭṭhāsī</hi>ti sace nesādo rājānaṃ paharissati, ahaṃ pahāraṃ sampaṭicchissāmīti jīvitaṃ pariccajitvā purato aṭṭhāsi. <hi rend="bold">Vissāsaya</hi>nti vissāsento assāsento. <hi rend="bold">Byatha</hi>nti byathitaṃ bhītaṃ rājānaṃ ‘‘mā bhāyī’’ti iminā vacanena vissāsento. <hi rend="bold">Tādisā</hi>ti tumhādisā ñāṇavīriyasampannā. <hi rend="bold">Yoga</hi>nti ñāṇavīriyayogaṃ. <hi rend="bold">Yutta</hi>nti anucchavikaṃ. <hi rend="bold">Dhammūpasañhita</hi>nti kāraṇanissitaṃ. <hi rend="bold">Tena pariyāpadānenā</hi>ti tena mayā payuttena yogena parisuddhena. <hi rend="bold">Pamokkhasī</hi>ti muccissasi.</p>

<p rend="bodytext">Evaṃ <pb ed="V" n="5.0357" /> sumukho mahāsattaṃ assāsetvā luddaputtassa santikaṃ gantvā madhuraṃ mānusiṃ vācaṃ nicchārento, ‘‘samma, tvaṃ konāmosī’’ti <pb ed="P" n="5.0362" /> pucchitvā ‘‘suvaṇṇavaṇṇahaṃsarāja, ahaṃ khemako nāmā’’ti vutte, ‘‘samma khemaka, ‘tayā oḍḍitavālapāse yo vā so vā haṃso baddho’ti saññaṃ mā kari, navutiyā haṃsasahassānaṃ pavaro dhataraṭṭhahaṃsarājā te pāse <pb ed="M" n="5.0385" /> baddho, ñāṇasīlācārasampanno saṅgāhakapakkhe ṭhito, na taṃ māretuṃ yutto, ahaṃ tava iminā kattabbakiccaṃ karissāmi, ayampi suvaṇṇavaṇṇo, ahampi tatheva, ahaṃ etassatthāya attano jīvitaṃ pariccajissāmi, sace tvaṃ etassa pattāni gaṇhitukāmosi, mama pattāni gaṇha, athopi cammamaṃsanhāruaṭṭhīnamaññataraṃ gaṇhitukāmosi, mameva sarīrato gaṇha, atha naṃ kīḷāhaṃsaṃ kātukāmosi, maññeva kara, jīvantameva vikkiṇitvā sace dhanaṃ uppādetukāmosi, maṃ jīvantameva vikkiṇitvā dhanaṃ uppādehi, mā etaṃ ñāṇādiguṇasaṃyuttaṃ haṃsarājānaṃ avadhi, sace hi naṃ vadhissasi, nirayādīhi na muccissasī’’ti taṃ nirayādibhayena santajjetvā attano madhurakathaṃ gaṇhāpetvā puna bodhisattassa santikaṃ gantvā taṃ assāsento aṭṭhāsi. Nesādo tassa kathaṃ sutvā ‘‘ayaṃ tiracchānagato samāno manussehipi kātuṃ asakkuṇeyyaṃ evarūpaṃ mittadhammaṃ karoti, manussāpi evaṃ mittadhamme ṭhātuṃ na sakkonti, aho esa ñāṇasampanno madhurakatho dhammiko’’ti sakalasarīraṃ pītisomanassaparipuṇṇaṃ katvā pahaṭṭhalomo daṇḍaṃ chaḍḍetvā sirasi añjaliṃ patiṭṭhapetvā sūriyaṃ namassanto viya sumukhassa guṇaṃ kittento aṭṭhāsi. Tamatthaṃ pakāsento satthā āha –</p>

<p rend="hangnum" n="21:101"><hi rend="paranum">21:101</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, sumukhassa subhāsitaṃ;</p>

<p rend="gathalast">Pahaṭṭhalomo nesādo, añjalissa paṇāmayi.</p>

<p rend="hangnum" n="21:102"><hi rend="paranum">21:102</hi><hi rend="dot">.</hi></p>

<p rend="gatha1"> ‘‘Na me sutaṃ vā diṭṭhaṃ vā, bhāsanto mānusiṃ dijo;</p>

<p rend="gathalast">Ariyaṃ bruvāno vakkaṅgo, cajanto mānusiṃ giraṃ.</p>

<p rend="hangnum" n="21:103"><hi rend="paranum">21:103</hi><hi rend="dot">.</hi></p>

<p rend="gatha1"> ‘‘Kiṃ nu tāyaṃ dijo hoti, mutto baddhaṃ upāsasi;</p>

<p rend="gathalast">Ohāya sakuṇā yanti, kiṃ eko avahīyasī’’ti.</p>

<p rend="bodytext">Tattha <pb ed="P" n="5.0363" /><hi rend="bold">añjalissa paṇāmayī</hi>ti añjaliṃ assa upanāmayi, ‘‘na me’’ti gāthāyassa thutiṃ karoti. Tattha <hi rend="bold">mānusi</hi>nti manussavācaṃ. <hi rend="bold">Ariya</hi>nti sundaraṃ niddosaṃ. <hi rend="bold">Cajanto</hi>ti vissajjento. Idaṃ vuttaṃ hoti – samma, tvaṃ dijo samāno ajja mayā saddhiṃ mānusiṃ vācaṃ bhāsanto niddosaṃ <pb ed="V" n="5.0358" /> bruvāno mānusiṃ giraṃ cajanto paccakkhato diṭṭho, ito pubbe pana idaṃ acchariyaṃ mayā <pb ed="M" n="5.0386" /> neva sutaṃ na diṭṭhanti. <hi rend="bold">Kiṃ nu tāya</hi>nti yaṃ etaṃ tvaṃ upāsasi, kiṃ nu te ayaṃ hoti.</p>

<p rend="bodytext">Evaṃ tuṭṭhacittena nesādena puṭṭho sumukho ‘‘ayaṃ muduko jāto, idānissa bhiyyosomattāya mudubhāvatthaṃ mama guṇaṃ dassesāmī’’ti cintetvā āha –</p>

<p rend="hangnum" n="21:104"><hi rend="paranum">21:104</hi><hi rend="dot">.</hi></p>

<p rend="gatha1"> ‘‘Rājā me so dijāmitta, senāpaccassa kārayiṃ;</p>

<p rend="gathalast">Tamāpade pariccatuṃ, nussahe vihagādhipaṃ.</p>

<p rend="hangnum" n="21:105"><hi rend="paranum">21:105</hi><hi rend="dot">.</hi></p>

<p rend="gatha1"> ‘‘Mahāgaṇāya bhattā me, mā eko byasanaṃ agā;</p>

<p rend="gathalast">Tathā taṃ samma nesāda, bhattāyaṃ abhito rame’’ti.</p>

<p rend="bodytext">Tattha <hi rend="bold">nussahe</hi>ti na samatthomhi. <hi rend="bold">Mahāgaṇāyā</hi>ti mahato haṃsagaṇassa. <hi rend="bold">Mā eko</hi>ti mādise sevake vijjamāne mā ekako byasanaṃ agā. <hi rend="bold">Tathā ta</hi>nti yathā ahaṃ vadāmi, tatheva taṃ. <hi rend="bold">Sammā</hi>ti vayassa. <hi rend="bold">Bhattāyaṃ abhito rame</hi>ti bhattā ayaṃ mama, ahamassa abhito rame santike ramāmi na ukkaṇṭhāmīti.</p>

<p rend="bodytext">Nesādo taṃ tassa dhammanissitaṃ madhurakathaṃ sutvā somanassappatto pahaṭṭhalomo ‘‘sacāhaṃ etaṃ sīlādiguṇasaṃyuttaṃ haṃsarājānaṃ vadhissāmi, catūhi apāyehi na muccissāmi, rājā maṃ yadicchati, taṃ karotu, ahametaṃ sumukhassa dāyaṃ katvā vissajjessāmī’’ti cintetvā gāthamāha –</p>

<p rend="hangnum" n="21:106"><hi rend="paranum">21:106</hi><hi rend="dot">.</hi></p>

<p rend="gatha1"> ‘‘Ariyavattasi vakkaṅga, yo piṇḍamapacāyasi;</p>

<p rend="gathalast">Cajāmi te taṃ bhattāraṃ, gacchathūbho yathāsukha’’nti.</p>

<p rend="bodytext">Tattha <hi rend="bold">ariyavattasī</hi>ti mittadhammarakkhaṇasaṅkhātena ācāraariyānaṃ vattena samannāgatosi. <hi rend="bold">Piṇḍamapacāyasī</hi>ti bhattu santikā laddhaṃ piṇḍaṃ senāpatiṭṭhānaṃ pūjesi. <hi rend="bold">Gacchathūbho</hi>ti dvepi janā assumukhe ñātisaṅghe hāsayamānā yathāsukhaṃ gacchathāti.</p>

<p rend="bodytext">Evaṃ <pb ed="V" n="5.0359" /><pb ed="P" n="5.0364" /> vatvā nesādo muducittena mahāsattaṃ upasaṅkamitvā yaṭṭhiṃ onāmetvā paṅkapiṭṭhe nisīdāpetvā pāsayaṭṭhiyā mocetvā taṃ ukkhipitvā sarato nīharitvā taruṇadabbatiṇapiṭṭhe nisīdāpetvā pāde baddhapāsaṃ <pb ed="M" n="5.0387" /> saṇikaṃ mocetvā mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ parimajji, athassa mettānubhāvena sirāya sirā, maṃsena maṃsaṃ, cammena cammaṃ ghaṭitaṃ, pādo pākatiko ahosi, itarena nibbiseso. Bodhisatto sukhappatto hutvā pakatibhāvena nisīdi. Sumukho attānaṃ nissāya rañño sukhitabhāvaṃ disvā sañjātasomanasso cintesi – ‘‘iminā amhākaṃ mahāupakāro kato, amhehi etassa kato upakāro nāma natthi, sace esa rājarājamahāmattānaṃ atthāya amhe gaṇhi, tesaṃ santikaṃ netvā bahuṃ dhanaṃ labhissati, sace attano atthāya gaṇhi, amhe vikkiṇitvā dhanaṃ labhissateva, pucchissāmi tāva na’’nti. Atha naṃ upakāraṃ kātukāmatāya pucchanto āha –</p>

<p rend="hangnum" n="21:107"><hi rend="paranum">21:107</hi><hi rend="dot">.</hi></p>

<p rend="gatha1"> ‘‘Sace attappayogena, ohito haṃsapakkhinaṃ;</p>

<p rend="gathalast">Paṭiggaṇhāma te samma, etaṃ abhayadakkhiṇaṃ.</p>

<p rend="hangnum" n="21:108"><hi rend="paranum">21:108</hi><hi rend="dot">.</hi></p>

<p rend="gatha1"> ‘‘No ce attappayogena, ohito haṃsapakkhinaṃ;</p>

<p rend="gathalast">Anissaro muñcamamhe, theyyaṃ kayirāsi luddakā’’ti.</p>

<p rend="bodytext">Tattha <hi rend="bold">sace</hi>ti, samma nesāda, sace tayā attano payogena attano atthāya haṃsānañceva sesapakkhīnañca pāso ohito. <hi rend="bold">Anissaro</hi>ti anissaro hutvā amhe muñcanto yenāsi āṇatto, tassasantakaṃ gaṇhanto theyyaṃ kayirāsi.</p>

<p rend="bodytext">Taṃ sutvā nesādo ‘‘nāhaṃ tumhe attano atthāya gaṇhiṃ, bārāṇasiraññā pana saṃyamena gaṇhāpitomhī’’ti vatvā deviyā diṭṭhasupinakālato paṭṭhāya yāva raññā tesaṃ āgatabhāvaṃ sutvā, ‘‘samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī’’ti vatvā paribbayaṃ datvā uyyojitabhāvo, tāva sabbaṃ pavattiṃ ārocesi. Taṃ sutvā sumukho ‘‘iminā nesādena attano jīvitaṃ agaṇetvā amhe vissajjentena <pb ed="P" n="5.0365" /> dukkaraṃ kataṃ, sace mayaṃ ito cittakūṭaṃ gamissāma, neva dhataraṭṭharañño paññānubhāvo, na mayhaṃ mittadhammo pākaṭo bhavissati, na luddaputto mahantaṃ yasaṃ lacchati, na rājā pañcasu sīlesu patiṭṭhahissati, na deviyā manoratho matthakaṃ pāpuṇissatī’’ti cintetvā <pb ed="M" n="5.0388" />, ‘‘samma, evaṃ sante amhe vissajjetuṃ na <pb ed="V" n="5.0360" /> labhasi, rañño no dassehi, so amhe yathāruciṃ karissatī’’ti imamatthaṃ pakāsento gāthamāha –</p>

<p rend="hangnum" n="21:109"><hi rend="paranum">21:109</hi><hi rend="dot">.</hi></p>

<p rend="gatha1"> ‘‘Yassa tvaṃ bhatako rañño, kāmaṃ tasseva pāpaya;</p>

<p rend="gathalast">Tattha saṃyamano rājā, yathābhiññaṃ karissatī’’ti.</p>

<p rend="bodytext">Tattha <hi rend="bold">tassevā</hi>ti tasseva santikaṃ nehi. <hi rend="bold">Tatthā</hi>ti tasmiṃ rājanivesane. <hi rend="bold">Yathābhiñña</hi>nti yathādhippāyaṃ yathāruciṃ.</p>

<p rend="bodytext">Taṃ sutvā nesādo ‘‘mā vo bhaddante rājadassanaṃ ruccittha, rājāno nāma sappaṭibhayā, kīḷāhaṃse vā vo kareyyuṃ māreyyuṃ vā’’ti āha. Atha naṃ sumukho, ‘‘samma luddaka mā amhākaṃ cintayi, ahaṃ tādisassa kakkhaḷassa dhammakathāya maddavaṃ janesiṃ, rañño kiṃ na janessāmi, rājāno hi paṇḍitā subhāsitadubbhāsitaññu, khippaṃ no rañño santikaṃ nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṃ karonto dhataraṭṭhassa mahantaṃ setapadumasañchannaṃ, mama khuddakaṃ rattapadumasañchannaṃ katvā dhataraṭṭhaṃ purato, mamaṃ pacchato nīcataraṃ katvā ādāya khippaṃ netvā rañño dassehī’’ti āha. So tassa vacanaṃ sutvā ‘‘sumukho rājānaṃ disvā mama mahantaṃ yasaṃ dātukāmo bhavissatī’’ti sañjātasomanasso mudūhi latāhi pañjare katvā padumehi chādetvā vuttanayeneva te gahetvā agamāsi. Tamatthaṃ pakāsento satthā āha –</p>

<p rend="hangnum" n="21:110"><hi rend="paranum">21:110</hi><hi rend="dot">.</hi></p>

<p rend="gatha1"> ‘‘Iccevaṃ vutto nesādo, hemavaṇṇe harittace;</p>

<p rend="gathalast">Ubho hatthehi saṅgayha, pañjare ajjhavodahi.</p>

<p rend="hangnum" n="21:111"><hi rend="paranum">21:111</hi><hi rend="dot">.</hi></p>

<p rend="gatha1"> ‘‘Te <pb ed="P" n="5.0366" /> pañjaragate pakkhī, ubho bhassaravaṇṇine;</p>

<p rend="gathalast">Sumukhaṃ dhataraṭṭhañca, luddo ādāya pakkamī’’ti.</p>

<p rend="bodytext">Tattha <hi rend="bold">ajjhavodahī</hi>ti odahi ṭhapesi. <hi rend="bold">Bhassaravaṇṇine</hi>ti pabhāsampannavaṇṇe.</p>

<p rend="bodytext">Evaṃ <pb ed="M" n="5.0389" /> luddassa te ādāya pakkamanakāle dhataraṭṭho pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena vilapi. Tamatthaṃ pakāsento satthā āha –</p>

<p rend="hangnum" n="21:112"><hi rend="paranum">21:112</hi><hi rend="dot">.</hi></p>

<p rend="gatha1"> ‘‘Harīyamāno <pb ed="V" n="5.0361" /> dhataraṭṭho, sumukhaṃ etadabravi;</p>

<p rend="gatha2">Bāḷhaṃ bhāyāmi sumukha, sāmāya lakkhaṇūruyā;</p>

<p rend="gathalast">Asmākaṃ vadhamaññāya, athattānaṃ vadhissati.</p>

<p rend="hangnum" n="21:113"><hi rend="paranum">21:113</hi><hi rend="dot">.</hi></p>

<p rend="gatha1"> ‘‘Pākahaṃsā ca sumukha, suhemā hemasuttacā;</p>

<p rend="gatha2">Koñcī samuddatīreva, kapaṇā nūna rucchatī’’ti.</p>

<p rend="bodytext">Tattha <hi rend="bold">bhāyāmī</hi>ti maraṇato bhāyāmi. <hi rend="bold">Sāmāyā</hi>ti suvaṇṇavaṇṇāya. <hi rend="bold">Lakkhaṇūruyā</hi>ti lakkhaṇasampannaūruyā. <hi rend="bold">Vacamaññāyā</hi>ti vadhaṃ jānitvā ‘‘mama piyasāmiko mārito’’ti saññī hutvā. <hi rend="bold">Vadhissatī</hi>ti kiṃ me piyasāmike mate jīvitenāti marissati. <hi rend="bold">Pākahaṃsā</hi>ti pākahaṃsarājadhītā. <hi rend="bold">Suhemā</hi>ti evaṃnāmikā. <hi rend="bold">Hemasuttacā</hi>ti hemasadisasundaratacā. <hi rend="bold">Rucchatī</hi>ti yathā loṇisaṅkhātaṃ samuddaṃ otaritvā mate patimhi koñcī sakuṇikā kapaṇā rodati, evaṃ nūna sā rodissatīti.</p>

<p rend="bodytext">Taṃ sutvā sumukho ‘‘ayaṃ haṃsarājā aññe ovadituṃ yutto mātugāmaṃ nissāya kilesavasena vilapati, udakassa ādittakālo viya vatiyā uṭṭhāya kedārakhādanakālo viya ca jāto, yaṃnūnāhaṃ attano balena mātugāmassa dosaṃ pakāsetvā etaṃ saññāpeyya’’nti cintetvā gāthamāha –</p>

<p rend="hangnum" n="21:114"><hi rend="paranum">21:114</hi><hi rend="dot">.</hi></p>

<p rend="gatha1"> ‘‘Evaṃ mahanto lokassa, appameyyo mahāgaṇī;</p>

<p rend="gathalast">Ekitthimanusoceyya, nayidaṃ paññavatāmiva.</p>

<p rend="hangnum" n="21:115"><hi rend="paranum">21:115</hi><hi rend="dot">.</hi></p>

<p rend="gatha1"> ‘‘Vātova gandhamādeti, ubhayaṃ chekapāpakaṃ;</p>

<p rend="gathalast">Bālo āmakapakkaṃva, lolo andhova āmisaṃ.</p>

<p rend="hangnum" n="21:116"><hi rend="paranum">21:116</hi><hi rend="dot">.</hi></p>

<p rend="gatha1"> ‘‘Avinicchayaññu <pb ed="P" n="5.0367" /> atthesu, mandova paṭibhāsi maṃ;</p>

<p rend="gathalast">Kiccākiccaṃ na jānāsi, sampatto kālapariyāyaṃ.</p>

<p rend="hangnum" n="21:117"><hi rend="paranum">21:117</hi><hi rend="dot">.</hi></p>

<p rend="gatha1"> ‘‘Aḍḍhummatto <pb ed="M" n="5.0390" /> udīresi, yo seyyā maññasitthiyo;</p>

<p rend="gathalast">Bahusādhāraṇā hetā, soṇḍānaṃva surāgharaṃ.</p>

<p rend="hangnum" n="21:118"><hi rend="paranum">21:118</hi><hi rend="dot">.</hi></p>

<p rend="gatha1"> ‘‘Māyā <pb ed="V" n="5.0362" /> cetā marīcī ca, sokā rogā cupaddavā;</p>

<p rend="gatha2">Kharā ca bandhanā cetā, maccupāsā guhāsayā;</p>

<p rend="gathalast">Tāsu yo vissase poso, so naresu narādhamo’’ti.</p>

<p rend="bodytext">Tattha <hi rend="bold">mahanto</hi>ti mahanto samāno. <hi rend="bold">Lokassā</hi>ti haṃsalokassa. <hi rend="bold">Appameyyo</hi>ti guṇehi pametuṃ asakkuṇeyyo. <hi rend="bold">Mahāgaṇī</hi>ti mahantena gaṇena samannāgato gaṇasatthā. <hi rend="bold">Ekitthi</hi>nti yaṃ evarūpo bhavaṃ ekaṃ itthiṃ anusoceyya, idaṃ anusocanaṃ na paññavataṃ iva, tenāhaṃ ajja taṃ bāloti maññāmīti adhippāyenevamāha.</p>

<p rend="bodytext"><hi rend="bold">Ādetī</hi>ti gaṇhāti. <hi rend="bold">Chekapāpaka</hi>nti sundarāsundaraṃ. <hi rend="bold">Āmakapakka</hi>ti āmakañca pakkañca. <hi rend="bold">Lolo</hi>ti rasalolo. Idaṃ vuttaṃ hoti – mahārāja, yathā nāma vāto padumasarādīni paharitvā sugandhampi saṅkāraṭṭhānādīni paharitvā duggandhampīti ubhayaṃ chekapāpakaṃ gandhaṃ ādiyati, yathā ca bālo kumārako ambajambūnaṃ heṭṭhā nisinno hatthaṃ pasāretvā patitapatitaṃ āmakampi pakkampi phalaṃ gahetvā khādati, yathā ca rasalolo andho bhatte upanīte yaṃkiñci samakkhikampi nimmakkhikampi āmisaṃ ādiyati, evaṃ itthiyo nāma kilesavasena aḍḍhampi duggatampi kulīnampi akulīnampi abhirūpampi virūpampi gaṇhanti bhajanti, tādisānaṃ pāpadhammānaṃ itthīnaṃ kiṃkāraṇā vippalapasi, mahārājāti.</p>

<p rend="bodytext"><hi rend="bold">Atthesū</hi>ti kāraṇākāraṇesu. <hi rend="bold">Mando</hi>ti andhabālo. <hi rend="bold">Paṭibhāsi ma</hi>nti mama upaṭṭhāsi. <hi rend="bold">Kālapariyāya</hi>nti evarūpaṃ maraṇakālaṃ patto ‘‘imasmiṃ kāle idaṃ kattabbaṃ, idaṃ nakattabbaṃ, idaṃ vattabbaṃ, idaṃ na vattabba’’nti na jānāsi devāti. <hi rend="bold">Aḍḍhummatto</hi>ti aḍḍhummattako maññe hutvā. <hi rend="bold">Udīresī</hi>ti yathā suraṃ pivitvā nātimatto puriso yaṃ vā taṃ vā palapati, evaṃ palapasīti attho. <hi rend="bold">Seyyā</hi>ti varā uttamā.</p>

<p rend="bodytext">‘‘Māyā cā’’tiādīsu, deva, itthiyo nāmetā vañcanaṭṭhena <hi rend="bold">māyā,</hi> agayhupagaṭṭhena <hi rend="bold">marīcī,</hi> sokādīnaṃ paccayattā <hi rend="bold">sokā, rogā,</hi> anekappakārā <hi rend="bold">upaddavā,</hi> kodhādīhi thaddhabhāveneva <hi rend="bold">kharā</hi>. Tā hi nissāya <pb ed="M" n="5.0391" /> andubandhanādīhi bandhanato <hi rend="bold">bandhanā cetā,</hi> itthiyo nāma sarīraguhāsayavaseneva maccu nāma etā, devāti. ‘‘Kāmahetu, kāmanidānaṃ, kāmādhikaraṇaṃ, kāmānameva hetu rājāno coraṃ gahetvā’’ti (ma. ni. 1.168-169) suttenapesa attho dīpetabbo.</p>

<p rend="bodytext">Tato <pb ed="V" n="5.0363" /><pb ed="P" n="5.0368" /> dhataraṭṭho mātugāme paṭibaddhacittatāya ‘‘tvaṃ mātugāmassa guṇaṃ na jānāsi, paṇḍitā eva etaṃ jānanti, na hetā garahitabbā’’ti dīpento āha –</p>

<p rend="hangnum" n="21:119"><hi rend="paranum">21:119</hi><hi rend="dot">.</hi></p>

<p rend="gatha1"> ‘‘Yaṃ vuddhehi upaññātaṃ, ko taṃ ninditumarahati;</p>

<p rend="gathalast">Mahābhūtitthiyo nāma, lokasmiṃ udapajjisuṃ.</p>

<p rend="hangnum" n="21:120"><hi rend="paranum">21:120</hi><hi rend="dot">.</hi></p>

<p rend="gatha1"> ‘‘Khiḍḍā paṇihitā tyāsu, rati tyāsu patiṭṭhitā;</p>

<p rend="gatha2">Bījāni tyāsu rūhanti, yadidaṃ sattā pajāyare;</p>

<p rend="gathalast">Tāsu ko nibbide poso, pāṇamāsajja pāṇibhi.</p>

<p rend="hangnum" n="21:121"><hi rend="paranum">21:121</hi><hi rend="dot">.</hi></p>

<p rend="gatha1"> ‘‘Tvameva nañño sumukha, thīnaṃ atthesu yuñjasi;</p>

<p rend="gathalast">Tassa tyajja bhaye jāte, bhīte na jāyate mati.</p>

<p rend="hangnum" n="21:122"><hi rend="paranum">21:122</hi><hi rend="dot">.</hi></p>

<p rend="gatha1"> ‘‘Sabbo hi saṃsayaṃ patto, bhayaṃ bhīrū titikkhati;</p>

<p rend="gathalast">Paṇḍitā ca mahantāno, atthe yuñjanti duyyuje.</p>

<p rend="hangnum" n="21:123"><hi rend="paranum">21:123</hi><hi rend="dot">.</hi></p>

<p rend="gatha1"> ‘‘Etadatthāya rājāno, sūramicchanti mantinaṃ;</p>

<p rend="gathalast">Paṭibāhati yaṃ sūro, āpadaṃ attapariyāyaṃ.</p>

<p rend="hangnum" n="21:124"><hi rend="paranum">21:124</hi><hi rend="dot">.</hi></p>

<p rend="gatha1"> ‘‘Mā no ajja vikantiṃsu, rañño sūdā mahānase;</p>

<p rend="gathalast">Tathā hi vaṇṇo pattānaṃ, phalaṃ veḷuṃva taṃ vadhi.</p>

<p rend="hangnum" n="21:125"><hi rend="paranum">21:125</hi><hi rend="dot">.</hi></p>

<p rend="gatha1"> ‘‘Muttopi na icchi uḍḍetuṃ, sayaṃ bandhaṃ upāgami;</p>

<p rend="gathalast">Sopajja saṃsayaṃ patto, atthaṃ gaṇhāhi mā mukha’’nti.</p>

<p rend="bodytext">Tattha <hi rend="bold">ya</hi>nti yaṃ mātugāmasaṅkhātaṃ vatthu paññāvuddhehi ñātaṃ, tesameva pākaṭaṃ, na bālānaṃ. <hi rend="bold">Mahābhūtā</hi>ti mahāguṇā mahānisaṃsā. <hi rend="bold">Udapajjisu</hi>nti paṭhamakappikakāle <pb ed="M" n="5.0392" /> itthiliṅgasseva paṭhamaṃ pātubhūtattā paṭhamaṃ nibbattāti attho. <hi rend="bold">Tyāsū</hi>ti sumukha tāsu itthīsu kāyavacīkhiḍḍā ca <hi rend="bold">paṇihitā</hi> ohitā ṭhapitā, kāmaguṇarati ca patiṭṭhitā. <hi rend="bold">Bījānī</hi>ti buddhapaccekabuddhaariyasāvakacakkavattiādibījāni <pb ed="V" n="5.0364" /> tāsu ruhanti. <hi rend="bold">Yadida</hi>nti ye ete sabbepi sattā. <hi rend="bold">Pajāyare</hi>ti sabbe tāsaññeva kucchimhi saṃvaddhāti dīpeti. <hi rend="bold">Nibbide</hi>ti nibbindeyya. <hi rend="bold">Pāṇamāsajja pāṇibhī</hi>ti attano pāṇehipi tāsaṃ pāṇaṃ āsādetvā attano jīvitaṃ cajantopi tā labhitvā ko nibbindeyyāti attho.</p>

<p rend="bodytext"><hi rend="bold">Nañño</hi>ti na añño, sumukha, mayā cittakūṭatale haṃsagaṇamajjhe nisinnena taṃ adisvā ‘‘kahaṃ nu sumukho’’ti vutte ‘‘esa mātugāmaṃ gahetvā kañcanaguhāyaṃ uttamaratiṃ anubhotī’’ti vadanti, evaṃ tvameva thīnaṃ atthesu <hi rend="bold">yuñjasi</hi> yuttapayutto hosi, na <pb ed="P" n="5.0369" /> aññoti attho. <hi rend="bold">Tassa tyajjā</hi>ti tassa te ajja maraṇabhaye jāte iminā bhītena maraṇabhayena bhīto maññe, ayaṃ mātugāmassa dosadassane nipuṇā mati jāyateti adhippāyenevamāha.</p>

<p rend="bodytext"><hi rend="bold">Sabbo hī</hi>ti yo hi koci. <hi rend="bold">Saṃsayaṃ patto</hi>ti jīvitasaṃsayappatto. <hi rend="bold">Bhīrū</hi>ti bhīrū hutvāpi bhayaṃ adhivāseti. <hi rend="bold">Mahantāno</hi>ti ye pana paṇḍitā ca honti mahante ca ṭhāne ṭhitā mahantāno, te duyyuje atthe yuñjanti ghaṭenti vāyamanti, tasmā ‘‘mā bhāyi, dhīro hohī’’ti taṃ ussāhento evamāha. <hi rend="bold">Āpada</hi>nti sāmino āgataṃ āpadaṃ esa sūro paṭibāhati, etadatthāya sūraṃ mantinaṃ icchanti. <hi rend="bold">Attapariyāya</hi>nti attano parittāṇampi ca kātuṃ sakkotīti adhippāyo.</p>

<p rend="bodytext"><hi rend="bold">Vikantiṃsū</hi>ti chindiṃsu. Idaṃ vuttaṃ hoti – samma sumukha, tvaṃ mayā attano anantare ṭhāne ṭhapito, tasmā yathā ajja rañño sūdā amhe maṃsatthāya na vikantiṃsu, tathā karohi, tādiso hi amhākaṃ pattavaṇṇo. <hi rend="bold">Taṃ vadhī</hi>ti svāyaṃ vaṇṇo yathā nāma veḷuṃ nissāya jātaṃ phalaṃ veḷumeva vadhati, tathā mā taṃ vadhi, tañca mañca mā vadhīti adhippāyenevamāha.</p>

<p rend="bodytext"><hi rend="bold">Muttopī</hi>ti <pb ed="M" n="5.0393" /> yathāsukhaṃ cittakūṭapabbataṃ gacchāti evaṃ luddaputtena mayā saddhiṃ mutto vissajjito samānopi uḍḍituṃ na icchi. <hi rend="bold">Saya</hi>nti rājānaṃ daṭṭhukāmo hutvā sayameva bandhaṃ upagatoti evamidaṃ amhākaṃ bhayaṃ taṃ nissāya āgataṃ. <hi rend="bold">Sopajjā</hi>ti sopi ajja jīvitasaṃsayaṃ patto. <hi rend="bold">Atthaṃ gaṇhāhi mā mukha</hi>nti idāni amhākaṃ muñcanakāraṇaṃ gaṇha, yathā muccāma, tathā vāyama, ‘‘vātova gandhamādetī’’tiādīni vadanto itthigarahatthāya mukhaṃ mā pasārayi.</p>

<p rend="bodytext">Evaṃ <pb ed="V" n="5.0365" /> mahāsatto mātugāmaṃ vaṇṇetvā sumukhaṃ appaṭibhāṇaṃ katvā tassa anattamanabhāvaṃ viditvā idāni naṃ paggaṇhanto gāthamāha –</p>

<p rend="hangnum" n="21:126"><hi rend="paranum">21:126</hi><hi rend="dot">.</hi></p>

<p rend="gatha1"> ‘‘So taṃ yogaṃ payuñjassu, yuttaṃ dhammūpasaṃhitaṃ;</p>

<p rend="gathalast">Tava pariyāpadānena, mama pāṇesanaṃ carā’’ti.</p>

<p rend="bodytext">Tattha <hi rend="bold">so</hi>ti, samma sumukha, so tvaṃ. <hi rend="bold">Taṃ yoga</hi>nti yaṃ pubbe ‘‘ahaṃ yogaṃ payuñjissaṃ, yuttaṃ dhammūpasaṃhita’’nti avacāsi, taṃ idāni payuñjassu. <hi rend="bold">Tava pariyāpadānenā</hi>ti tava tena yogena parisuddhena. ‘‘Pariyodātenā’’tipi pāṭho, parittāṇenāti attho, tayā katattā tava santakena parittāṇena mama jīvitapariyesanaṃ carāti adhippāyo.</p>

<p rend="bodytext">Atha <pb ed="P" n="5.0370" /> sumukho ‘‘ayaṃ ativiya maraṇabhayabhīto mama ñāṇabalaṃ na jānāti, rājānaṃ disvā thokaṃ kathaṃ labhitvā jānissāmi, assāsessāmi tāva na’’nti cintetvā gāthamāha –</p>

<p rend="hangnum" n="21:127"><hi rend="paranum">21:127</hi><hi rend="dot">.</hi></p>

<p rend="gatha1"> ‘‘Mā bhāyi patataṃ seṭṭha, na hi bhāyanti tādisā;</p>

<p rend="gatha2">Ahaṃ yogaṃ payuñjissaṃ, yuttaṃ dhammūpasaṃhitaṃ;</p>

<p rend="gathalast">Mama pariyāpadānena, khippaṃ pāsā pamokkhasī’’ti.</p>

<p rend="bodytext">Tattha <hi rend="bold">pāsā</hi>ti dukkhapāsato.</p>

<p rend="bodytext">Iti tesaṃ sakuṇabhāsāya kathentānaṃ luddaputto na kiñci aññāsi, kevalaṃ pana te kājenādāya bārāṇasiṃ pāvisi. Acchariyabbhutajātena añjalinā mahājanena anuggacchamāno so rājadvāraṃ patvā attano āgatabhāvaṃ rañño ārocāpesi. Tamatthaṃ pakāsento satthā āha –</p>

<p rend="hangnum" n="21:128"><hi rend="paranum">21:128</hi><hi rend="dot">.</hi></p>

<p rend="gatha1"> ‘‘So <pb ed="M" n="5.0394" /> luddo haṃsakājena, rājadvāraṃ upāgami;</p>

<p rend="gathalast">Paṭivedetha maṃ rañño, dhataraṭṭhāyamāgato’’ti.</p>

<p rend="bodytext">Tattha <hi rend="bold">paṭivedetha ma</hi>nti khemako āgatoti evaṃ maṃ rañño nivedetha. <hi rend="bold">Dhataraṭṭhāya</hi>nti ayaṃ dhataraṭṭho āgatoti paṭivedetha.</p>

<p rend="bodytext">Dovāriko <pb ed="V" n="5.0366" /> gantvā paṭivedesi. Rājā sañjātasomanasso ‘‘khippaṃ āgacchatū’’ti vatvā amaccagaṇaparivuto samussitasetacchatte rājapallaṅke nisinno khemakaṃ haṃsakājaṃ ādāya mahātalaṃ abhiruḷhaṃ disvā suvaṇṇavaṇṇe haṃse oloketvā ‘‘sampuṇṇo me manoratho’’ti tassa kattabbakiccaṃ amacce āṇāpesi. Tamatthaṃ pakāsento satthā āha –</p>

<p rend="hangnum" n="21:129"><hi rend="paranum">21:129</hi><hi rend="dot">.</hi></p>

<p rend="gatha1"> ‘‘Te disvā puññasaṅkāse, ubho lakkhaṇasammate;</p>

<p rend="gathalast">Khalu saṃyamano rājā, amacce ajjhabhāsatha.</p>

<p rend="hangnum" n="21:130"><hi rend="paranum">21:130</hi><hi rend="dot">.</hi></p>

<p rend="gatha1"> ‘‘Detha luddassa vatthāni, annaṃ pānañca bhojanaṃ;</p>

<p rend="gathalast">Kāmaṃkaro hiraññassa, yāvanto esa icchatī’’ti.</p>

<p rend="bodytext">Tattha <hi rend="bold">puññasaṅkāse</hi>ti attano puññasadise. <hi rend="bold">Lakkhaṇasammate</hi>ti seṭṭhasammate abhiññāte. <hi rend="bold">Khalū</hi>ti nipāto, tassa ‘‘te khalu disvā’’ti purimapadena sambandho. <hi rend="bold">‘‘Dethā’’</hi>tiādīni rājā pasannākāraṃ karonto āha. Tattha <hi rend="bold">kāmaṃkaro hiraññassā</hi>ti <pb ed="P" n="5.0371" /> hiraññaṃ assa kāmakiriyā atthu. <hi rend="bold">Yāvanto</hi>ti yattakaṃ esa icchati, tattakaṃ hiraññamassa dethāti attho.</p>

<p rend="bodytext">Evaṃ pasannākāraṃ kāretvā pītisomanassāsamussahito ‘‘gacchatha naṃ alaṅkaritvā ānethā’’ti āha. Atha naṃ amaccā rājanivesanā otāretvā kappitakesamassuṃ nhātānulittaṃ sabbālaṅkārapaṭimaṇḍitaṃ katvā rañño dassesuṃ. Athassa rājā saṃvacchare satasahassuṭṭhānake dvādasa gāme ājaññayuttaṃ rathaṃ alaṅkatamahāgehañcāti mahantaṃ yasaṃ dāpesi. So mahantaṃ yasaṃ labhitvā attano kammaṃ pakāsetuṃ ‘‘na te, deva, mayā yo vā so vā haṃso ānīto, ayaṃ pana navutiyā haṃsasahassānaṃ rājā dhataraṭṭho nāma, ayaṃ senāpati sumukho nāmā’’ti āha <pb ed="M" n="5.0395" />. Atha naṃ rājā ‘‘kathaṃ te, samma, ete gahitā’’ti pucchi. Tamatthaṃ pakāsento satthā āha –</p>

<p rend="hangnum" n="21:131"><hi rend="paranum">21:131</hi><hi rend="dot">.</hi></p>

<p rend="gatha1"> ‘‘Disvā luddaṃ pasannattaṃ, kāsirājā tadabravi;</p>

<p rend="gathalast">Yadyāyaṃ samma khemaka, puṇṇā haṃsehi tiṭṭhati.</p>

<p rend="hangnum" n="21:132"><hi rend="paranum">21:132</hi><hi rend="dot">.</hi></p>

<p rend="gatha1"> ‘‘Kathaṃ rucimajjhagataṃ, pāsahattho upāgami;</p>

<p rend="gathalast">Okiṇṇaṃ ñātisaṅghehi, nimmajjhimaṃ kathaṃ gahī’’ti.</p>

<p rend="bodytext">Tattha <pb ed="V" n="5.0367" /><hi rend="bold">pasannatta</hi>nti pasannabhāvaṃ somanassappattaṃ. <hi rend="bold">Yadyāya</hi>nti, samma khemaka, yadi ayaṃ amhākaṃ pokkharaṇī navutihaṃsasahassehi puṇṇā tiṭṭhati. <hi rend="bold">Kathaṃ rucimajjhagata</hi>nti evaṃ sante tvaṃ tesaṃ rucīnaṃ piyadassanānaṃ haṃsānaṃ majjhagataṃ etaṃ ñātisaṅghehi okiṇṇaṃ. <hi rend="bold">Nimmajjhima</hi>nti neva majjhimaṃ neva kaniṭṭhaṃ uttamaṃ haṃsarājānaṃ kathaṃ pāsahattho upāgami kathaṃ gaṇhīti.</p>

<p rend="bodytext">So tassa kathento āha –</p>

<p rend="hangnum" n="21:133"><hi rend="paranum">21:133</hi><hi rend="dot">.</hi></p>

<p rend="gatha1"> ‘‘Ajja me sattamā ratti, adanāni upāsato;</p>

<p rend="gathalast">Padametassa anvesaṃ, appamatto ghaṭassito.</p>

<p rend="hangnum" n="21:134"><hi rend="paranum">21:134</hi><hi rend="dot">.</hi></p>

<p rend="gatha1"> ‘‘Athassa padamaddakkhiṃ, carato adanesanaṃ;</p>

<p rend="gathalast">Tatthāhaṃ odahiṃ pāsaṃ, evaṃ taṃ dijamaggahi’’nti.</p>

<p rend="bodytext">Tattha <pb ed="P" n="5.0372" /><hi rend="bold">adanānī</hi>ti ādānāni, gocaraggahaṇaṭṭhānānīti attho, ayameva vā pāṭho. <hi rend="bold">Upāsato</hi>ti upagacchantassa. <hi rend="bold">Pada</hi>nti gocarabhūmiyaṃ akkantapadaṃ. <hi rend="bold">Ghaṭassito</hi>ti cāṭipañjare nissito hutvā. <hi rend="bold">Athassā</hi>ti atha chaṭṭhe divase etassa adanesanaṃ carantassa padaṃ addakkhiṃ. <hi rend="bold">Evaṃ ta</hi>nti evaṃ taṃ dijaṃ aggahinti sabbaṃ gahitopāyaṃ ācikkhi.</p>

<p rend="bodytext">Taṃ sutvā rājā ‘‘ayaṃ dvāre ṭhatvā paṭivedentopi dhataraṭṭhassevāgamanaṃ paṭivedesi, idānipi etaṃ ekameva gaṇhinti vadati, kiṃ nu kho ettha kāraṇa’’nti cintetvā gāthamāha –</p>

<p rend="hangnum" n="21:135"><hi rend="paranum">21:135</hi><hi rend="dot">.</hi></p>

<p rend="gatha1"> ‘‘Ludda dve ime sakuṇā, atha ekoti bhāsasi;</p>

<p rend="gathalast">Cittaṃ nu te vipariyattaṃ, adu kiṃ nu jigīsasī’’ti.</p>

<p rend="bodytext">Tattha <pb ed="M" n="5.0396" /><hi rend="bold">vipariyatta</hi>nti vipallatthaṃ. <hi rend="bold">Adu kiṃ nu jigīsasī</hi>ti udāhu kiṃ nu cintesi, kiṃ itaraṃ gahetvā aññassa dātukāmo hutvā cintesīti pucchati.</p>

<p rend="bodytext">Tato luddo ‘‘na me, deva, cittaṃ vipallatthaṃ, nāpi ahaṃ itaraṃ aññassa dātukāmo, apica kho pana mayā ohite pāse ekova baddho’’ti āvi karonto āha –</p>

<p rend="hangnum" n="21:136"><hi rend="paranum">21:136</hi><hi rend="dot">.</hi></p>

<p rend="gatha1"> ‘‘Yassa <pb ed="V" n="5.0368" /> lohitakā tālā, tapanīyanibhā subhā;</p>

<p rend="gathalast">Uraṃ saṃhacca tiṭṭhanti, so me bandhaṃ upāgami.</p>

<p rend="hangnum" n="21:137"><hi rend="paranum">21:137</hi><hi rend="dot">.</hi></p>

<p rend="gatha1"> ‘‘Athāyaṃ bhassaro pakkhī, abaddho baddhamāturaṃ;</p>

<p rend="gathalast">Ariyaṃ bruvāno aṭṭhāsi, cajanto mānusiṃ gira’’nti.</p>

<p rend="bodytext">Tattha <hi rend="bold">lohitakā</hi>ti rattavaṇṇā. <hi rend="bold">Lātā</hi>ti rājiyo. <hi rend="bold">Uraṃ saṃhaccā</hi>ti uraṃ āhacca. Idaṃ vuttaṃ hoti – mahārāja, yassetā rattasuvaṇṇasappaṭibhāgā tisso lohitakā rājiyo gīvaṃ parikkhipitvā uraṃ āhacca tiṭṭhanti, so ekova mama pāse bandhaṃ upāgatoti. <hi rend="bold">Bhassaro</hi>ti parisuddho pabhāsampanno. <hi rend="bold">Ātura</hi>nti gilānaṃ dukkhitaṃ aṭṭhāsīti.</p>

<p rend="bodytext">Atha dhataraṭṭhassa baddhabhāvaṃ ñatvā nivattitvā etaṃ samassāsetvā mamāgamanakāle ca paccuggamanaṃ katvā ākāseyeva mayā saddhiṃ madhurapaṭisanthāraṃ katvā manussabhāsāya dhataraṭṭhassa guṇaṃ kathento aṭṭhāsi, mama hadayaṃ mudukaṃ <pb ed="P" n="5.0373" /> katvā puna etasseva purato aṭṭhāsi. Athāhaṃ, deva, sumukhassa subhāsitaṃ sutvā pasannacitto dhataraṭṭhaṃ vissajjesiṃ, iti dhataraṭṭhassa pāsato mokkho, ime haṃse ādāya mama idhāgamanañca sumukheneva katanti. Evaṃ so sumukhassa guṇakathaṃ kathesi. Taṃ sutvā rājā sumukhassa dhammakathaṃ sotukāmo ahosi. Luddaputtassa sakkāraṃ karontasseva sūriyo atthaṅgato, dīpā pajjalitā, bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse nisīdi. Tasmiṃ khaṇe rājā sumukhaṃ kathāpetukāmo gāthamāha –</p>

<p rend="hangnum" n="21:138"><hi rend="paranum">21:138</hi><hi rend="dot">.</hi></p>

<p rend="gatha1"> ‘‘Atha kiṃ dāni sumukha, hanuṃ saṃhacca tiṭṭhasi;</p>

<p rend="gathalast">Adu me parisaṃ patto, bhayā bhīto na bhāsasī’’ti.</p>

<p rend="bodytext">Tattha <pb ed="M" n="5.0397" /><hi rend="bold">hanuṃ saṃhaccā</hi>ti madhurakatho kira tvaṃ, atha kasmā idāni mukhaṃ pidhāya tiṭṭhasi. <hi rend="bold">Adū</hi>ti kacci. <hi rend="bold">Bhayā bhīto</hi>ti parisasārajjabhayena bhīto hutvā.</p>

<p rend="bodytext">Taṃ sutvā sumukho abhītabhāvaṃ dassento gāthamāha –</p>

<p rend="hangnum" n="21:139"><hi rend="paranum">21:139</hi><hi rend="dot">.</hi></p>

<p rend="gatha1"> ‘‘Nāhaṃ <pb ed="V" n="5.0369" /> kāsipati bhīto, ogayha parisaṃ tava;</p>

<p rend="gathalast">Nāhaṃ bhayā na bhāsissaṃ, vākyaṃ atthasmiṃ tādise’’ti.</p>

<p rend="bodytext">Tattha <hi rend="bold">tādise</hi>ti apica kho pana tathārūpe atthe uppanne vākyaṃ bhāsissāmīti vacanokāsaṃ olokento nisinnomhīti attho.</p>

<p rend="bodytext">Taṃ sutvā rājā tassa kathaṃ vaḍḍhetukāmatāya parihāsaṃ karonto āha –</p>

<p rend="hangnum" n="21:140"><hi rend="paranum">21:140</hi><hi rend="dot">.</hi></p>

<p rend="gatha1"> ‘‘Na te abhisaraṃ passe, na rathe napi pattike;</p>

<p rend="gathalast">Nāssa cammaṃva kīṭaṃ vā, vammite ca dhanuggahe.</p>

<p rend="hangnum" n="21:141"><hi rend="paranum">21:141</hi><hi rend="dot">.</hi></p>

<p rend="gatha1"> ‘‘Na hiraññaṃ suvaṇṇaṃ vā, nagaraṃ vā sumāpitaṃ;</p>

<p rend="gatha2">Okiṇṇaparikhaṃ duggaṃ, daḷhamaṭṭālakoṭṭhakaṃ;</p>

<p rend="gathalast">Yattha paviṭṭho sumukha, bhāyitabbaṃ na bhāyasī’’ti.</p>

<p rend="bodytext">Tattha <pb ed="V" n="5.0370" /><hi rend="bold">abhisara</hi>nti rakkhaṇatthāya parivāretvā ṭhitaṃ āvudhahatthaṃ parisaṃ te na passāmi. <hi rend="bold">Nāssā</hi>ti ettha <hi rend="bold">assā</hi>ti nipātamattaṃ. <hi rend="bold">Camma</hi>nti saraparittāṇacammaṃ. <hi rend="bold">Kīṭa</hi>nti kīṭaṃ cāṭikapālādi vuccati. Cāṭikapālahatthāpi te santike natthīti dīpeti. <hi rend="bold">Vammite</hi>ti cammasannaddhe. <hi rend="bold">Na hirañña</hi>nti yaṃ nissāya na bhāyasi, taṃ hiraññampi te na passāmi.</p>

<p rend="bodytext">Evaṃ <pb ed="P" n="5.0374" /> raññā ‘‘kiṃ te abhāyanakāraṇa’’nti vutte taṃ kathento āha –</p>

<p rend="hangnum" n="21:142"><hi rend="paranum">21:142</hi><hi rend="dot">.</hi></p>

<p rend="gatha1"> ‘‘Na me abhisarenattho, nagarena dhanena vā;</p>

<p rend="gathalast">Apathena pathaṃ yāma, antalikkhecarā mayaṃ.</p>

<p rend="hangnum" n="21:143"><hi rend="paranum">21:143</hi><hi rend="dot">.</hi></p>

<p rend="gatha1"> ‘‘Sutā ca paṇḍitā tyamhā, nipuṇā catthacintakā;</p>

<p rend="gathalast">Bhāsematthavatiṃ vācaṃ, sacce cassa patiṭṭhito.</p>

<p rend="hangnum" n="21:144"><hi rend="paranum">21:144</hi><hi rend="dot">.</hi></p>

<p rend="gatha1"> ‘‘Kiñca <pb ed="M" n="5.0398" /> tuyhaṃ asaccassa, anariyassa karissati;</p>

<p rend="gathalast">Musāvādissa luddassa, bhaṇitampi subhāsita’’nti.</p>

<p rend="bodytext">Tattha <hi rend="bold">abhisarenā</hi>ti ārakkhaparivārena. <hi rend="bold">Attho</hi>ti etena mama kiccaṃ natthi. Kasmā? Yasmā <hi rend="bold">apathena</hi> tumhādisānaṃ amaggena pathaṃ māpetvā yāma, ākāsacārino mayanti. <hi rend="bold">Paṇḍitā tyamhā</hi>ti paṇḍitāti tayā sutāmhā, teneva kāraṇena amhākaṃ santikā dhammaṃ sotukāmo kira no gāhāpesi. <hi rend="bold">Sacce cassā</hi>ti sace pana tvaṃ sacce patiṭṭhito assa, atthavatiṃ kāraṇanissitaṃ vācaṃ bhāseyyāma. <hi rend="bold">Asaccassā</hi>ti vacīsaccarahitassa tava subhāsitaṃ muṇḍassa dantasūci viya kiṃ karissati.</p>

<p rend="bodytext">Taṃ sutvā rājā ‘‘kasmā maṃ musāvādī anariyoti vadasi, kiṃ mayā kata’’nti āha. Atha naṃ sumukho ‘‘tena hi, mahārāja, suṇāhī’’ti vatvā āha –</p>

<p rend="hangnum" n="21:145"><hi rend="paranum">21:145</hi><hi rend="dot">.</hi></p>

<p rend="gatha1"> ‘‘Taṃ brāhmaṇānaṃ vacanā, imaṃ khemamakārayi;</p>

<p rend="gathalast">Abhayañca tayā ghuṭṭhaṃ, imāyo dasadhā disā.</p>

<p rend="hangnum" n="21:146"><hi rend="paranum">21:146</hi><hi rend="dot">.</hi></p>

<p rend="gatha1"> ‘‘Ogayha te pokkharaṇiṃ, vippasannodakaṃ suciṃ;</p>

<p rend="gathalast">Pahūtaṃ cādanaṃ tattha, ahiṃsā cettha pakkhinaṃ.</p>

<p rend="hangnum" n="21:147"><hi rend="paranum">21:147</hi><hi rend="dot">.</hi></p>

<p rend="gatha1"> ‘‘Idaṃ sutvāna nigghosaṃ, āgatamha tavantike;</p>

<p rend="gathalast">Te te baddhasma pāsena, etaṃ te bhāsitaṃ musā.</p>

<p rend="hangnum" n="21:148"><hi rend="paranum">21:148</hi><hi rend="dot">.</hi></p>

<p rend="gatha1"> ‘‘Musāvādaṃ purakkhatvā, icchālobhañca pāpakaṃ;</p>

<p rend="gathalast">Ubhosandhimatikkamma, asātaṃ upapajjatī’’ti.</p>

<p rend="bodytext">Tattha <hi rend="bold">ta</hi>nti tvaṃ. <hi rend="bold">Khema</hi>nti evaṃnāmikaṃ pokkharaṇiṃ. <hi rend="bold">Ghuṭṭha</hi>nti catūsu kaṇṇesu ṭhatvā ghosāpitaṃ. <hi rend="bold">Dasadhā</hi>ti imāsu dasadhā ṭhitāsu disāsu tayā abhayaṃ ghuṭṭhaṃ. <hi rend="bold">Ogayhā</hi>ti ogāhetvā āgatānaṃ santikā. <hi rend="bold">Pahūtaṃ cādana</hi>nti pahūtañca padumapupphasāliādikaṃ adanaṃ. <hi rend="bold">Idaṃ sutvānā</hi>ti <pb ed="P" n="5.0375" /> tesaṃ taṃ pokkharaṇiṃ ogāhetvā āgatānaṃ santikā idaṃ abhayaṃ sutvā <hi rend="bold">tavantike</hi> tava samīpe tayā kāritapokkharaṇiṃ āgatāmhāti attho. <hi rend="bold">Te te</hi>ti te mayaṃ tava pāsena baddhā. <hi rend="bold">Purakkhatvā</hi>ti purato katvā <pb ed="M" n="5.0399" />. <hi rend="bold">Icchālobha</hi>nti icchāsaṅkhātaṃ pāpakaṃ lobhaṃ. <hi rend="bold">Ubhosandhi</hi>nti ubhayaṃ devaloke ca manussaloke ca paṭisandhiṃ ime pāpadhamme purato katvā caranto puggalo sugatipaṭisandhiṃ atikkamitvā asātaṃ nirayaṃ upapajjatīti.</p>

<p rend="bodytext">Evaṃ <pb ed="V" n="5.0371" /> parisamajjheyeva rājānaṃ lajjāpesi. Atha naṃ rājā ‘‘nāhaṃ, sumukha, tumhe māretvā maṃsaṃ khāditukāmo gaṇhāpesiṃ, paṇḍitabhāvaṃ pana vo sutvā subhāsitaṃ sotukāmo gaṇhāpesi’’nti pakāsento āha –</p>

<p rend="hangnum" n="21:149"><hi rend="paranum">21:149</hi><hi rend="dot">.</hi></p>

<p rend="gatha1"> ‘‘Nāparajjhāma sumukha, napi lobhāva maggahiṃ;</p>

<p rend="gathalast">Sutā ca paṇḍitātyattha, nipuṇā atthacintakā.</p>

<p rend="hangnum" n="21:150"><hi rend="paranum">21:150</hi><hi rend="dot">.</hi></p>

<p rend="gatha1"> ‘‘Appevatthavatiṃ vācaṃ, byāhareyyuṃ idhāgatā;</p>

<p rend="gathalast">Tathā taṃ samma nesādo, vutto sumukha maggahī’’ti.</p>

<p rend="bodytext">Tattha <hi rend="bold">nāparajjhāmā</hi>ti mārento aparajjhati nāma, mayaṃ na mārema. <hi rend="bold">Lobhāva maggahi</hi>nti maṃsaṃ khāditukāmo hutvā lobhāva tumhe nāhaṃ aggahiṃ. <hi rend="bold">Paṇḍitātyatthā</hi>ti paṇḍitāti sutā attha. <hi rend="bold">Atthacintakā</hi>ti paṭicchannānaṃ atthānaṃ cintakā. <hi rend="bold">Atthavati</hi>nti kāraṇanissitaṃ. <hi rend="bold">Tathā</hi>ti tena kāraṇena. <hi rend="bold">Vutto</hi>ti mayā vutto hutvā. <hi rend="bold">Sumukha, maggahī</hi>ti, sumukhāti ālapati, <hi rend="bold">ma</hi>-kāro padasandhikaro. <hi rend="bold">Aggahī</hi>ti dhammaṃ desetuṃ tumhe gaṇhi.</p>

<p rend="bodytext">Taṃ sutvā sumukho ‘‘subhāsitaṃ sotukāmena ayuttaṃ te kataṃ, mahārājā’’ti vatvā āha –</p>

<p rend="hangnum" n="21:151"><hi rend="paranum">21:151</hi><hi rend="dot">.</hi></p>

<p rend="gatha1"> ‘‘Neva bhītā kāsipati, upanītasmiṃ jīvite;</p>

<p rend="gathalast">Bhāsematthavatiṃ vācaṃ, sampattā kālapariyāyaṃ.</p>

<p rend="hangnum" n="21:152"><hi rend="paranum">21:152</hi><hi rend="dot">.</hi></p>

<p rend="gatha1"> ‘‘Yo migena migaṃ hanti, pakkhiṃ vā pana pakkhinā;</p>

<p rend="gathalast">Sutena vā sutaṃ kiṇyā, kiṃ anariyataraṃ tato.</p>

<p rend="hangnum" n="21:153"><hi rend="paranum">21:153</hi><hi rend="dot">.</hi></p>

<p rend="gatha1"> ‘‘Yo cāriyarudaṃ bhāse, anariyadhammavassito;</p>

<p rend="gathalast">Ubho so dhaṃsate lokā, idha ceva parattha ca.</p>

<p rend="hangnum" n="21:154"><hi rend="paranum">21:154</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0400" /> majjetha yasaṃ patto, na byādhe pattasaṃsayaṃ;</p>

<p rend="gathalast">Vāyametheva kiccesu, saṃvare vivarāni ca.</p>

<p rend="hangnum" n="21:155"><hi rend="paranum">21:155</hi><hi rend="dot">.</hi></p>

<p rend="gatha1"><pb ed="V" n="5.0372" /> ‘‘Ye <pb ed="P" n="5.0376" /> vuddhā abbhatikkantā, sampattā kālapariyāyaṃ;</p>

<p rend="gathalast">Idha dhammaṃ caritvāna, evaṃte tidivaṃ gatā.</p>

<p rend="hangnum" n="21:156"><hi rend="paranum">21:156</hi><hi rend="dot">.</hi></p>

<p rend="gatha1"> ‘‘Idaṃ sutvā kāsipati, dhammamattani pālaya;</p>

<p rend="gathalast">Dhataraṭṭhañca muñcāhi, haṃsānaṃ pavaruttama’’nti.</p>

<p rend="bodytext">Tattha <hi rend="bold">upanītasmi</hi>nti maraṇasantikaṃ upanīte. <hi rend="bold">Kālapariyāya</hi>nti maraṇakālavāraṃ sampattā samānā na bhāsissāma. Na hi dhammakathikaṃ bandhitvā maraṇabhayena tajjetvā dhammaṃ suṇanti, ayuttaṃ te katanti. <hi rend="bold">Migenā</hi>ti suṭṭhu sikkhāpitena dīpakamigena. <hi rend="bold">Hantī</hi>ti hanati. <hi rend="bold">Pakkhinā</hi>ti dīpakapakkhinā. <hi rend="bold">Sutenā</hi>ti khemaṃ nibbhayanti vissutena dīpakamigapakkhisadisena padumasarena. <hi rend="bold">Suta</hi>nti ‘‘paṇḍito citrakathī’’ti evaṃ sutaṃ dhammakathikaṃ. <hi rend="bold">Kiṇyā</hi>ti ‘‘dhammaṃ sossāmī’’ti pāsabandhanena yo kiṇeyya hiṃseyya bādheyya. <hi rend="bold">Tato</hi>ti tesaṃ kiriyato uttari aññaṃ anariyataraṃ nāma kimatthi.</p>

<p rend="bodytext"><hi rend="bold">Ariyaruda</hi>nti mukhena ariyavacanaṃ sundaravacanaṃ bhāsati. <hi rend="bold">Anariyadhammavassito</hi>ti kammena anariyadhammaṃ avassito. <hi rend="bold">Ubho</hi>ti devalokā ca manussalokā cāti ubhayamhā. <hi rend="bold">Idha cevā</hi>ti idha uppannopi parattha uppannopi evarūpo dvīhi sugatilokehi dhaṃsitvā nirayameva upapajjati. <hi rend="bold">Pattasaṃsaya</hi>nti jīvitasaṃsayamāpannampi dukkhaṃ patvā na kilameyya. <hi rend="bold">Saṃvare vivarāni cā</hi>ti attano chiddāni dvārāni saṃvareyya pidaheyya. <hi rend="bold">Vuddhā</hi>ti guṇavuddhā paṇḍitā. <hi rend="bold">Abbhatikkantā</hi>ti imaṃ manussalokaṃ atikkantā. <hi rend="bold">Kālapariyāya</hi>nti maraṇakālapariyāyaṃ pattā hutvā. <hi rend="bold">Evaṃte</hi>ti evaṃ ete. <hi rend="bold">Ida</hi>nti idaṃ mayā vuttaṃ atthanissitaṃ vacanaṃ. <hi rend="bold">Dhamma</hi>nti paveṇiyadhammampi sucaritadhammampi.</p>

<p rend="bodytext">Taṃ sutvā rājā āha –</p>

<p rend="hangnum" n="21:157"><hi rend="paranum">21:157</hi><hi rend="dot">.</hi></p>

<p rend="gatha1"> ‘‘Āharantudakaṃ pajjaṃ, āsanañca mahārahaṃ;</p>

<p rend="gathalast">Pañjarato pamokkhāmi, dhataraṭṭhaṃ yasassinaṃ.</p>

<p rend="hangnum" n="21:158"><hi rend="paranum">21:158</hi><hi rend="dot">.</hi></p>

<p rend="gatha1"> ‘‘Tañca <pb ed="M" n="5.0401" /> senāpatiṃ dhīraṃ, nipuṇaṃ atthacintakaṃ;</p>

<p rend="gathalast">Yo sukhe sukhito rañño, dukkhite hoti dukkhito.</p>

<p rend="hangnum" n="21:159"><hi rend="paranum">21:159</hi><hi rend="dot">.</hi></p>

<p rend="gatha1"> ‘‘Ediso <pb ed="V" n="5.0373" /> kho arahati, piṇḍamasnātu bhattuno;</p>

<p rend="gathalast">Yathāyaṃ sumukho rañño, pāṇasādhāraṇo sakhā’’ti.</p>

<p rend="bodytext">Tattha <hi rend="bold">udaka</hi>nti pādadhovanaṃ. <hi rend="bold">Pajja</hi>nti pādabbhañjanaṃ. <hi rend="bold">Sukhe</hi>ti sukhamhi sati.</p>

<p rend="bodytext">Rañño vacanaṃ sutvā tesaṃ āsanāni āharitvā tattha nisinnānaṃ gandhodakena pāde dhovitvā satapākena telena abbhañjiṃsu. Tamatthaṃ <pb ed="P" n="5.0377" /> pakāsento satthā āha –</p>

<p rend="hangnum" n="21:160"><hi rend="paranum">21:160</hi><hi rend="dot">.</hi></p>

<p rend="gatha1"> ‘‘Pīṭhañca sabbasovaṇṇaṃ, aṭṭhapādaṃ manoramaṃ;</p>

<p rend="gathalast">Maṭṭhaṃ kāsikamatthannaṃ, dhataraṭṭho upāvisi.</p>

<p rend="hangnum" n="21:161"><hi rend="paranum">21:161</hi><hi rend="dot">.</hi></p>

<p rend="gatha1"> ‘‘Kocchañca sabbasovaṇṇaṃ, veyyagghaparisibbitaṃ;</p>

<p rend="gathalast">Sumukho ajjhupāvekkhi, dhataraṭṭhassanantarā.</p>

<p rend="hangnum" n="21:162"><hi rend="paranum">21:162</hi><hi rend="dot">.</hi></p>

<p rend="gatha1"> ‘‘Tesaṃ kañcanapattahi, puthū ādāya kāsiyo;</p>

<p rend="gathalast">Haṃsānaṃ abhihāresu, aggarañño pavāsita’’nti.</p>

<p rend="bodytext">Tattha <hi rend="bold">maṭṭha</hi>nti karaṇapariniṭṭhitaṃ. <hi rend="bold">Kāsikamatthanna</hi>nti kāsikavatthena atthataṃ. <hi rend="bold">Koccha</hi>nti majjhe saṃkhittaṃ. <hi rend="bold">Veyyagghaparisibbita</hi>nti byagghacammaparisibbitaṃ maṅgaladivase aggamahesiyā nisinnapīṭhaṃ. <hi rend="bold">Kañcanapattehī</hi>ti suvaṇṇabhājanehi. <hi rend="bold">Puthū</hi>ti bahū janā. <hi rend="bold">Kāsiyo</hi>ti kāsiraṭṭhavāsino. <hi rend="bold">Abhihāresu</hi>nti upanāmesuṃ. <hi rend="bold">Aggarañño pavāsita</hi>nti aṭṭhasatapalasuvaṇṇapātiparikkhittaṃ haṃsarañño paṇṇākāratthāya kāsiraññā pesitaṃ nānaggarasabhojanaṃ.</p>

<p rend="bodytext">Evaṃ upanīte pana tasmiṃ kāsirājā tesaṃ sampaggahatthaṃ sayaṃ suvaṇṇapātiṃ gahetvā upanāmesi. Te tato madhulāje khāditvā madhurodakañca piviṃsu. Atha mahāsatto rañño abhihārañca pasādañca disvā paṭisanthāramakāsi. Tamatthaṃ pakāsento satthā āha –</p>

<p rend="hangnum" n="21:163"><hi rend="paranum">21:163</hi><hi rend="dot">.</hi></p>

<p rend="gatha1"> ‘‘Disvā abhihaṭaṃ aggaṃ, kāsirājena pesitaṃ;</p>

<p rend="gathalast">Kusalo khattadhammānaṃ, tato pucchi anantarā.</p>

<p rend="hangnum" n="21:164"><hi rend="paranum">21:164</hi><hi rend="dot">.</hi></p>

<p rend="gatha1"> ‘‘Kaccinnu <pb ed="M" n="5.0402" /><pb ed="V" n="5.0374" /> bhoto kusalaṃ, kacci bhoto anāmayaṃ;</p>

<p rend="gathalast">Kacci raṭṭhamidaṃ phītaṃ, dhammena manusāsasi.</p>

<p rend="hangnum" n="21:165"><hi rend="paranum">21:165</hi><hi rend="dot">.</hi></p>

<p rend="gatha1"> ‘‘Kusalañceva me haṃsa, atho haṃsa anāmayaṃ;</p>

<p rend="gathalast">Atho raṭṭhamidaṃ phītaṃ, dhammena manusāsahaṃ.</p>

<p rend="hangnum" n="21:166"><hi rend="paranum">21:166</hi><hi rend="dot">.</hi></p>

<p rend="gatha1"> ‘‘Kacci bhoto amaccesu, doso koci na vijjati;</p>

<p rend="gathalast">Kacci ca te tavatthesu, nāvakaṅkhanti jīvitaṃ.</p>

<p rend="hangnum" n="21:167"><hi rend="paranum">21:167</hi><hi rend="dot">.</hi></p>

<p rend="gatha1"> ‘‘Athopi me amaccesu, doso koci na vijjati;</p>

<p rend="gathalast">Athopi te mamatthesu, nāvakaṅkhanti jīvitaṃ.</p>

<p rend="hangnum" n="21:168"><hi rend="paranum">21:168</hi><hi rend="dot">.</hi></p>

<p rend="gatha1"> ‘‘Kacci te sādisī bhariyā, assavā piyabhāṇinī;</p>

<p rend="gathalast">Puttarūpayasūpetā, tava chandavasānugā.</p>

<p rend="hangnum" n="21:169"><hi rend="paranum">21:169</hi><hi rend="dot">.</hi></p>

<p rend="gatha1"> ‘‘Atho me sādisī bhariyā, assavā piyabhāṇinī;</p>

<p rend="gathalast">Puttarūpayasūpetā, mama chandavasānugā.</p>

<p rend="hangnum" n="21:170"><hi rend="paranum">21:170</hi><hi rend="dot">.</hi></p>

<p rend="gatha1"> ‘‘Kacci <pb ed="P" n="5.0378" /> raṭṭhaṃ anuppīḷaṃ, akutociupaddavaṃ;</p>

<p rend="gathalast">Asāhasena dhammena, samena manusāsasi.</p>

<p rend="hangnum" n="21:171"><hi rend="paranum">21:171</hi><hi rend="dot">.</hi></p>

<p rend="gatha1"> ‘‘Atho raṭṭhaṃ anuppīḷaṃ, akutociupaddavaṃ;</p>

<p rend="gathalast">Asāhasena dhammena, samena manusāsahaṃ.</p>

<p rend="hangnum" n="21:172"><hi rend="paranum">21:172</hi><hi rend="dot">.</hi></p>

<p rend="gatha1"> ‘‘Kacci santo apacitā, asanto parivajjitā;</p>

<p rend="gathalast">No ce dhammaṃ niraṃkatvā, adhammamanuvattasi.</p>

<p rend="hangnum" n="21:173"><hi rend="paranum">21:173</hi><hi rend="dot">.</hi></p>

<p rend="gatha1"> ‘‘Santo ca me apacitā, asanto parivajjitā;</p>

<p rend="gathalast">Dhammamevānuvattāmi, adhammo me niraṃkato.</p>

<p rend="hangnum" n="21:174"><hi rend="paranum">21:174</hi><hi rend="dot">.</hi></p>

<p rend="gatha1"> ‘‘Kacci <pb ed="V" n="5.0375" /> nānāgataṃ dīghaṃ, samavekkhasi khattiya;</p>

<p rend="gathalast">Kaccimatto madanīye, paralokaṃ na santasi.</p>

<p rend="hangnum" n="21:175"><hi rend="paranum">21:175</hi><hi rend="dot">.</hi></p>

<p rend="gatha1"> ‘‘Nāhaṃ anāgataṃ dīghaṃ, samavekkhāmi pakkhima;</p>

<p rend="gathalast">Ṭhito dasasu dhammesu, paralokaṃ na santase.</p>

<p rend="hangnum" n="21:176"><hi rend="paranum">21:176</hi><hi rend="dot">.</hi></p>

<p rend="gatha1"> ‘‘Dānaṃ <pb ed="M" n="5.0403" /> sīlaṃ pariccāgaṃ, ajjavaṃ maddavaṃ tapaṃ;</p>

<p rend="gathalast">Akkodhaṃ avihiṃsañca, khantiñca avirodhanaṃ.</p>

<p rend="hangnum" n="21:177"><hi rend="paranum">21:177</hi><hi rend="dot">.</hi></p>

<p rend="gatha1"> ‘‘Iccete kusale dhamme, ṭhite passāmi attani;</p>

<p rend="gathalast">Tato me jāyate pīti, sāmanassañcanappakaṃ.</p>

<p rend="hangnum" n="21:178"><hi rend="paranum">21:178</hi><hi rend="dot">.</hi></p>

<p rend="gatha1"> ‘‘Sumukho ca acintetvā, visajji pharusaṃ giraṃ;</p>

<p rend="gathalast">Bhāvadosamanaññāya, asmākāyaṃ vihaṅgamo.</p>

<p rend="hangnum" n="21:179"><hi rend="paranum">21:179</hi><hi rend="dot">.</hi></p>

<p rend="gatha1"> ‘‘So kuddho pharusaṃ vācaṃ, nicchāresi ayoniso;</p>

<p rend="gathalast">Yānasmesu na vijjanti, nayidaṃ paññavatāmivā’’ti.</p>

<p rend="bodytext">Tattha <hi rend="bold">disvā</hi>ti taṃ bahuṃ aggapānabhojanaṃ disvā. <hi rend="bold">Pesita</hi>nti āharāpetvā upanītaṃ. <hi rend="bold">Khattadhammāna</hi>nti paṭhamakāraṇesu paṭisanthāradhammānaṃ. <hi rend="bold">Tato pucchi anantarā</hi>ti tasmiṃ kāle ‘‘kacci nu, bhoto’’ti anupaṭipāṭiyā pucchi. Tā panetā cha gāthā heṭṭhā vuttatthāyeva. <hi rend="bold">Anuppīḷa</hi>nti kacci raṭṭhavāsino yante ucchuṃ viya na pīḷesīti pucchati. <hi rend="bold">Akutociupaddava</hi>nti kutoci anupaddavaṃ. <hi rend="bold">Dhammena samena manusāsasī</hi>ti kacci tava raṭṭhaṃ dhammena samena anusāsasi. <hi rend="bold">Santo</hi>ti sīlādiguṇasaṃyuttā sappurisā. <hi rend="bold">Niraṃkatvā</hi>ti chaḍḍetvā. <hi rend="bold">Nānāgataṃ dīgha</hi>nti anāgataṃ attano jīvitapavattiṃ ‘‘kacci dīgha’’nti na samavekkhasi, āyusaṅkhārānaṃ parittabhāvaṃ jānāsīti pucchati. <hi rend="bold">Madanīye</hi>ti madārahe rūpādiārammaṇe. <hi rend="bold">Na santasī</hi>ti na bhāyasi. Idaṃ vuttaṃ hoti – kacci rūpādīsu kāmaguṇesu amatto appamatto hutvā dānādīnaṃ kusalānaṃ katattā paralokaṃ na bhāyasīti.</p>

<p rend="bodytext"><hi rend="bold">Dasasū</hi>ti dasasu rājadhammesu. Dānādīsu dasavatthukā cetanā <hi rend="bold">dānaṃ,</hi> pañcasīladasasīlāni <hi rend="bold">sīlaṃ</hi><pb ed="V" n="5.0376" />, deyyadhammacāgo <pb ed="P" n="5.0379" /><hi rend="bold">pariccāgo,</hi> ujubhāvo <hi rend="bold">ajjavaṃ,</hi> mudubhāvo <hi rend="bold">maddavaṃ,</hi> uposathakammaṃ <hi rend="bold">tapo,</hi> mettāpubbabhāgo <hi rend="bold">akkodho,</hi> karuṇāpubbabhāgo <hi rend="bold">avihiṃsā,</hi> adhivāsanā <hi rend="bold">khanti,</hi> avirodho <hi rend="bold">avirodhanaṃ. Acintetvā</hi>ti mama imaṃ guṇasampattiṃ acintetvā. <hi rend="bold">Bhāvadosa</hi>nti cittadosaṃ. <hi rend="bold">Anaññāyā</hi>ti ajānitvā. Asmākañhi cittadoso <pb ed="M" n="5.0404" /> nāma natthi, yamesa jāneyya, taṃ ajānitvāva pharusaṃ kakkhaḷaṃ giraṃ vissajjesi. <hi rend="bold">Ayoniso</hi>ti anupāyena. <hi rend="bold">Yānasmesū</hi>ti yāni vajjāni amhesu na vijjanti, tāni vadati. <hi rend="bold">Nayida</hi>nti tasmāssa idaṃ vacanaṃ paññavataṃ iva na hoti, tenesa mama na paṇḍito viya upaṭṭhāti.</p>

<p rend="bodytext">Taṃ sutvā sumukho ‘‘mayā guṇasampannova rājā apasādito, so me kuddho, khamāpessāmi na’’nti cintetvā āha –</p>

<p rend="hangnum" n="21:180"><hi rend="paranum">21:180</hi><hi rend="dot">.</hi></p>

<p rend="gatha1"> ‘‘Atthi me taṃ atisāraṃ, vegena manujādhipa;</p>

<p rend="gathalast">Dhataraṭṭhe ca baddhasmiṃ, dukkhaṃ me vipulaṃ ahu.</p>

<p rend="hangnum" n="21:181"><hi rend="paranum">21:181</hi><hi rend="dot">.</hi></p>

<p rend="gatha1"> ‘‘Tvaṃ no pitāva puttānaṃ, bhūtānaṃ dharaṇīriva;</p>

<p rend="gathalast">Asmākaṃ adhipannānaṃ, khamassu rājakuñjarā’’ti.</p>

<p rend="bodytext">Tattha <hi rend="bold">atisāra</hi>nti pakkhalitaṃ. <hi rend="bold">Vegenā</hi>ti ahaṃ etaṃ kathaṃ kathento vegena sahasā kathesiṃ. <hi rend="bold">Dukkha</hi>nti cetasikaṃ dukkhaṃ mama vipulaṃ ahosi, tasmā kodhavasena yaṃ mayā vuttaṃ, taṃ me khamatha, mahārājāti. <hi rend="bold">Puttāna</hi>nti tvaṃ amhākaṃ puttānaṃ pitā viya. <hi rend="bold">Dharaṇīrivā</hi>ti pāṇabhūtānaṃ patiṭṭhā pathavī viya tvaṃ amhākaṃ avassayo. <hi rend="bold">Adhipannāna</hi>nti dosena aparādhena ajjhotthaṭānaṃ khamassūti idaṃ so āsanā oruyha pakkhehi añjaliṃ katvā āha.</p>

<p rend="bodytext">Atha naṃ rājā āliṅgitvā ādāya suvaṇṇapīṭhe nisīdāpetvā accayadesanaṃ paṭiggaṇhanto āha –</p>

<p rend="hangnum" n="21:182"><hi rend="paranum">21:182</hi><hi rend="dot">.</hi></p>

<p rend="gatha1"> ‘‘Etaṃ te anumodāma, yaṃ bhāvaṃ na nigūhasi;</p>

<p rend="gathalast">Khilaṃ pabhindasi pakkhi, ujukosi vihaṅgamā’’ti.</p>

<p rend="bodytext">Tattha <pb ed="V" n="5.0377" /><hi rend="bold">anumodāmā</hi>ti etaṃ te dosaṃ khamāma. <hi rend="bold">Ya</hi>nti yasmā tvaṃ attano cittapaṭicchannabhāvaṃ na nigūhasi. <hi rend="bold">Khila</hi>nti cittakhilaṃ cittakhāṇukaṃ.</p>

<p rend="bodytext">Idañca pana vatvā rājā mahāsattassa dhammakathāya sumukhassa ca ujubhāve pasīditvā ‘‘pasannena nāma pasannākāro kātabbo’’ti ubhinnampi tesaṃ attano rajjasiriṃ niyyādento āha –</p>

<p rend="hangnum" n="21:183"><hi rend="paranum">21:183</hi><hi rend="dot">.</hi></p>

<p rend="gatha1"> ‘‘Yaṃ kiñci ratanaṃ atthi, kāsirājanivesane;</p>

<p rend="gathalast">Rajataṃ jātarūpañca, muttā veḷuriyā bahū.</p>

<p rend="hangnum" n="21:184"><hi rend="paranum">21:184</hi><hi rend="dot">.</hi></p>

<p rend="gatha1"> ‘‘Maṇayo <pb ed="M" n="5.0405" /><pb ed="P" n="5.0380" /> saṅkhamuttā ca, vatthakaṃ haricandanaṃ;</p>

<p rend="gatha2">Ajinaṃ dantabhaṇḍañca, lohaṃ kāḷāyasaṃ bahuṃ;</p>

<p rend="gathalast">Etaṃ dadāmi vo vittaṃ, issaraṃ vissajāmi vo’’ti.</p>

<p rend="bodytext">Tattha <hi rend="bold">muttā</hi>ti viddhāviddhamuttā. <hi rend="bold">Maṇayo</hi>ti maṇibhaṇḍakāni. <hi rend="bold">Saṅkhamuttā cā</hi>ti dakkhiṇāvaṭṭasaṅkharatanañca āmalakavaṭṭamuttaratanañca. <hi rend="bold">Vatthaka</hi>nti sukhumakāsikavatthāni. <hi rend="bold">Ajina</hi>nti ajinamigacammaṃ. <hi rend="bold">Lohaṃ kāḷāyasa</hi>nti tambalohañca kāḷalohañca. <hi rend="bold">Issara</hi>nti kañcanamālena setacchattena saddhiṃ dvādasayojanike bārāṇasinagare rajjaṃ.</p>

<p rend="bodytext">Evañca pana vatvā ubhopi te setacchattena pūjetvā rajjaṃ paṭicchāpesi. Atha mahāsatto raññā saddhiṃ sallapanto āha –</p>

<p rend="hangnum" n="21:185"><hi rend="paranum">21:185</hi><hi rend="dot">.</hi></p>

<p rend="gatha1"> ‘‘Addhā apacitā tyamhā, sakkatā ca rathesabha;</p>

<p rend="gathalast">Dhammesu vattamānānaṃ, tvaṃ no ācariyo bhava.</p>

<p rend="hangnum" n="21:186"><hi rend="paranum">21:186</hi><hi rend="dot">.</hi></p>

<p rend="gatha1"> ‘‘Ācariya manuññātā, tayā anumatā mayaṃ;</p>

<p rend="gathalast">Taṃ padakkhiṇato katvā, ñātiṃ passemurindamā’’ti.</p>

<p rend="bodytext">Tattha <hi rend="bold">dhammesū</hi>ti kusalakammapathadhammesu. <hi rend="bold">Ācariyo</hi>ti tvaṃ amhehi byattataro, tasmā no ācariyo hoti, apica dasannaṃ rājadhammānaṃ kathitattā sumukhassa dosaṃ dassetvā accayapaṭiggahaṇassa <pb ed="V" n="5.0378" /> katattāpi tvaṃ amhākaṃ ācariyova, tasmā idānipi no ācārasikkhāpanena ācariyo bhavāti āha. <hi rend="bold">Passemurindamā</hi>ti passemu arindama.</p>

<p rend="bodytext">So tesaṃ gamanaṃ anujāni, bodhisattassapi dhammaṃ kathentasseva aruṇaṃ uṭṭhahi. Tamatthaṃ pakāsento satthā āha –</p>

<p rend="hangnum" n="21:187"><hi rend="paranum">21:187</hi><hi rend="dot">.</hi></p>

<p rend="gatha1"> ‘‘Sabbarattiṃ cintayitvā, mantayitvā yathākathaṃ;</p>

<p rend="gathalast">Kāsirājā anuññāsi, haṃsānaṃ pavaruttama’’nti.</p>

<p rend="bodytext">Tattha <hi rend="bold">yathākatha</hi>nti yaṃkiñci atthaṃ tehi saddhiṃ cintetabbaṃ mantetabbañca, sabbaṃ taṃ cintetvā ca mantetvā cāti attho. <hi rend="bold">Anuññāsī</hi>ti gacchathāti anuññāsi.</p>

<p rend="bodytext">Evaṃ <pb ed="M" n="5.0406" /> tena anuññāto bodhisatto rājānaṃ ‘‘appamatto dhammena rajjaṃ kārehī’’ti ovaditvā pañcasu sīlesu patiṭṭhāpesi. Rājā tesaṃ kañcanabhājanehi <pb ed="P" n="5.0381" /> madhulājañca madhurodakañca upanāmetvā niṭṭhitāhārakicce gandhamālādīhi pūjetvā bodhisattaṃ suvaṇṇacaṅkoṭakena sayaṃ ukkhipi, khemā devī sumukhaṃ ukkhipi. Atha ne sīhapañjaraṃ ugghāṭetvā sūriyuggamanavelāya ‘‘gacchatha sāmino’’ti vissajjesuṃ. Tamatthaṃ pakāsento satthā āha –</p>

<p rend="hangnum" n="21:188"><hi rend="paranum">21:188</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyuggamanaṃ pati;</p>

<p rend="gathalast">Pekkhato kāsirājassa, bhavanā te vigāhisu’’nti.</p>

<p rend="bodytext">Tattha <hi rend="bold">vigāhisu</hi>nti ākāsaṃ pakkhandiṃsu.</p>

<p rend="bodytext">Tesu mahāsatto suvaṇṇacaṅkoṭakato uppatitvā ākāse ṭhatvā ‘‘mā cindayi, mahārāja, appamatto amhākaṃ ovāde vatteyyāsī’’ti rājānaṃ samassāsetvā sumukhaṃ ādāya cittakūṭameva gato. Tānipi kho navuti haṃsasahassāni kañcanaguhato nikkhamitvā pabbatatale nisinnāni te āgacchante disvā paccuggantvā parivāresuṃ. Te ñātigaṇaparivutā cittakūṭatalaṃ pavisiṃsu. Tamatthaṃ pakāsento satthā āha –</p>

<p rend="hangnum" n="21:189"><hi rend="paranum">21:189</hi><hi rend="dot">.</hi></p>

<p rend="gatha1"> ‘‘Te <pb ed="V" n="5.0379" /> aroge anuppatte, disvāna parame dije;</p>

<p rend="gathalast">Kekāti makaruṃ haṃsā, puthusaddo ajāyatha.</p>

<p rend="hangnum" n="21:190"><hi rend="paranum">21:190</hi><hi rend="dot">.</hi></p>

<p rend="gatha1"> ‘‘Te patītā pamuttena, bhattunā bhattugāravā;</p>

<p rend="gathalast">Samantā parikiriṃsu, aṇḍajā laddhapaccayā’’ti.</p>

<p rend="bodytext">Evaṃ parivāretvā ca pana te haṃsā ‘‘kathaṃ muttosi, mahārājā’’ti pucchiṃsu. Mahāsatto sumukhaṃ nissāya muttabhāvaṃ saṃyamarājaluddaputtehi katakammañca kathesi. Taṃ sutvā tuṭṭhā haṃsagaṇā ‘‘sumukho senāpati ca rājā ca luddaputto ca sukhitā niddukkhā ciraṃ jīvantū’’ti āhaṃsu. Tamatthaṃ <pb ed="P" n="5.0382" /> pakāsento satthā āha –</p>

<p rend="hangnum" n="21:191"><hi rend="paranum">21:191</hi><hi rend="dot">.</hi></p>

<p rend="gatha1"> ‘‘Evaṃ mittavataṃ atthā, sabbe honti padakkhiṇā;</p>

<p rend="gathalast">Haṃsā yathā dhataraṭṭhā, ñātisaṅghamupāgamu’’nti.</p>

<p rend="bodytext">Taṃ cūḷahaṃsajātake vuttatthameva.</p>

<p rend="bodytext">Satthā <pb ed="M" n="5.0407" /> imaṃ dhammadesanaṃ āharitvā ‘‘na, bhikkhave, idāneva, pubbepi ānando mamatthāya attano jīvitaṃ pariccajī’’ti vatvā jātakaṃ samodhānesi ‘‘tadā luddaputto channo ahosi, khemā devī, khemā bhikkhunī, rājā sāriputto, sumukho ānando, sesaparisā buddhaparisā, dhataraṭṭhahaṃsarājā pana ahameva ahosi’’nti.</p>

<p rend="centre">Mahāhaṃsajātakavaṇṇanā dutiyā.</p>

<p rend="title">(535) 3. Sudhābhojanajātakavaṇṇanā</p>

<p rend="bodytext"><hi rend="bold">Neva kiṇāmi napi vikkiṇāmī</hi>ti idaṃ satthā jetavane viharanto ekaṃ dānajjhāsayaṃ bhikkhuṃ ārabbha kathesi. So kira sāvatthiyaṃ eko kulaputto hutvā satthu dhammakathaṃ sutvā pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu pavattamettacitto divasassa tikkhattuṃ buddhadhammasaṅghupaṭṭhāne appamatto ācārasampanno dānajjhāsayo ahosi. Sāraṇīyadhammapūrako attanā laddhaṃ paṭiggāhakesu vijjamānesu chinnabhatto hutvāpi detiyeva, tasmā <pb ed="V" n="5.0380" /> tassa dānajjhāsayadānābhiratabhāvo bhikkhusaṅghe pākaṭo ahosi. Athekadivasaṃ bhikkhū dhammasabhāyaṃ kathaṃ samuṭṭhāpesuṃ, ‘‘āvuso, asuko nāma bhikkhu dānajjhāsayo dānābhirato attanā laddhaṃ pasatamattapānīyampi lobhaṃ chinditvā sabrahmacārīnaṃ deti, bodhisattassevassa ajjhāsayo’’ti. Satthā taṃ kathaṃ dibbāya sotadhātuyā sutvā gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘ayaṃ, bhikkhave, bhikkhu pubbe adānasīlo maccharī tiṇaggena telabindumpi adātā ahosi, atha naṃ ahaṃ dametvā nibbisevanaṃ katvā dānaphalaṃ vaṇṇetvā dāne patiṭṭhāpesiṃ, so ‘pasatamattaṃ udakampi labhitvā adatvā na pivissāmī’ti mama santike varaṃ aggahesi, tassa phalena dānajjhāsayo dānābhirato jāto’’ti vatvā tehi yācito atītaṃ āhari.</p>

<p rend="bodytext">Atīte bārāṇasiyaṃ brahmadatte rajjaṃ kārente eko gahapati aḍḍho ahosi asītikoṭivibhavo. Athassa rājā seṭṭhiṭṭhānaṃ adāsi <pb ed="M" n="5.0408" />. So rājapūjito nāgarajānapadapūjito hutvā ekadivasaṃ attano sampattiṃ oloketvā cintesi – ‘‘ayaṃ yaso mayā atītabhave neva niddāyantena, na kāyaduccaritādīni karontena laddho, sucaritāni pana <pb ed="P" n="5.0383" /> pūretvā laddho, anāgatepi mayā mama patiṭṭhaṃ kātuṃ vaṭṭatī’’ti. So rañño santikaṃ gantvā ‘‘deva, mama ghare asītikoṭidhanaṃ atthi, taṃ gaṇhāhī’’ti vatvā ‘‘na mayhaṃ tava dhanenattho, bahuṃ me dhanaṃ, itopi yadicchasi, taṃ gaṇhāhī’’ti vutte ‘‘kiṃ nu, deva, mama dhanaṃ dātuṃ labhāmī’’ti āha. Atha raññā ‘‘yathāruci karohī’’ti vutte catūsu nagaradvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgaṃ karonto mahādānaṃ pavattesi. So yāvajīvaṃ dānaṃ datvā ‘‘imaṃ mama dānavaṃsaṃ mā upacchindathā’’ti putte anusāsitvā jīvitapariyosāne sakko hutvā nibbatti. Puttopissa tatheva dānaṃ datvā cando hutvā nibbatti, tassa putto sūriyo hutvā nibbatti, tassa putto mātali hutvā nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṃ laddhā macchariyakosiyo nāma ahosi asītikoṭivibhavoyeva. So ‘‘mama pitupitāmahā bālā ahesuṃ, dukkhena sambhataṃ dhanaṃ chaḍḍesuṃ, ahaṃ pana dhanaṃ rakkhissāmi, kassaci kiñci na dassāmī’’ti cintetvā dānasālā viddhaṃsetvā agginā jhāpetvā thaddhamaccharī ahosi.</p>

<p rend="bodytext">Athassa gehadvāre yācakā sannipatitvā bāhā paggayha, ‘‘mahāseṭṭhi, mā attano pitupitāmahānaṃ dānavaṃsaṃ nāsayi, dānaṃ dehī’’ti mahāsaddena parideviṃsu. Taṃ sutvā mahājano ‘‘macchariyakosiyena <pb ed="V" n="5.0381" /> attano dānavaṃso upacchinno’’ti taṃ garahi. So lajjito nivesanadvāre yācakānaṃ āgatāgataṭṭhānaṃ nivāretuṃ ārakkhaṃ ṭhapesi. Te nippaccayā hutvā puna tassa gehadvāraṃ na olokesuṃ. So tato paṭṭhāya dhanameva saṃharati, neva attanā paribhuñjati, na puttadārādīnaṃ deti, kañjikabilaṅgadutiyaṃ sakuṇḍakabhattaṃ bhuñjati, mūlaphalamattatantāni thūlavatthāni nivāseti, paṇṇachattaṃ matthake dhāretvā jaraggoṇayuttena jajjararathakena yāti. Iti tassa asappurisassa tattakaṃ <pb ed="P" n="5.0384" /> dhanaṃ sunakhena laddhaṃ nāḷikeraṃ viya ahosi.</p>

<p rend="bodytext">So <pb ed="M" n="5.0409" /> ekadivasaṃ rājūpaṭṭhānaṃ gacchanto ‘‘anuseṭṭhiṃ ādāya gamissāmī’’ti tassa gehaṃ agamāsi. Tasmiṃ khaṇe anuseṭṭhi puttadhītādīhi parivuto navasappipakkamadhusakkharacuṇṇehi saṅkhataṃ pāyāsaṃ bhuñjamāno nisinno hoti. So macchariyakosiyaṃ disvā āsanā vuṭṭhāya ‘‘ehi, mahāseṭṭhi, imasmiṃ pallaṅke nisīda, pāyāsaṃ bhuñjissāmā’’ti āha. Tassa pāyāsaṃ disvāva mukhe kheḷā uppajji, bhuñjitukāmo ahosi, evaṃ pana cintesi – ‘‘sacāhaṃ bhuñjissāmi, anuseṭṭhino mama gehaṃ āgatakāle paṭisakkāro kātabbo bhavissati, evaṃ me dhanaṃ nassissati, na bhuñjissāmī’’ti. Atha punappunaṃ yāciyamānopi ‘‘idāni me bhuttaṃ, suhitosmī’’ti na icchi. Anuseṭṭhimhi bhuñjante pana olokento mukhe sañjāyamānena kheḷena nisīditvā tassa bhattakiccāvasāne tena saddhiṃ rājanivesanaṃ gantvā rājānaṃ passitvā rājanivesanato otaritvā attano gehaṃ anuppatto pāyāsataṇhāya pīḷiyamāno cintesi – ‘‘sacāhaṃ ‘pāyāsaṃ bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti, na kassaci kathessāmī’’ti. So rattindivaṃ pāyāsameva cintento vītināmetvāpi dhananāsanabhayena kassaci akathetvāva pipāsaṃ adhivāsesi, anukkamena adhivāsetuṃ asakkonto uppaṇḍuppaṇḍukajāto ahosi. Evaṃ santepi dhananāsanabhayena akathento aparabhāge dubbalo hutvā sayanaṃ upagūhitvā nipajji.</p>

<p rend="bodytext">Atha naṃ bhariyā upagantvā hatthena piṭṭhiṃ parimajjamānā ‘‘kiṃ te, sāmi, aphāsuka’’nti pucchi. ‘‘Taveva sarīre aphāsukaṃ karohi, mama aphāsukaṃ natthī’’ti. ‘‘Sāmi, uppaṇḍuppaṇḍukajātosi, kiṃ nu te kāci cintā atthi, udāhu rājā te kupito, adu puttehi avamāno kato, atha vā pana kāci taṇhā uppannā’’ti? ‘‘Āma, taṇhā me uppannā’’ti. ‘‘Kathehi, sāmī’’ti? ‘‘Kathessāmi, sakkhissasi naṃ rakkhitu’’nti. ‘‘Rakkhitabbayuttakā ce, rakkhissāmī’’ti. Evampi <pb ed="P" n="5.0385" /> dhananāsanabhayena kathetuṃ na ussahi. Tāya punappunaṃ pīḷiyamāno kathesi – ‘‘bhadde, ahaṃ ekadivasaṃ anuseṭṭhiṃ navasappimadhusakkharacuṇṇehi saṅkhataṃ <pb ed="V" n="5.0382" /> pāyāsaṃ bhuñjantaṃ disvā tato paṭṭhāya tādisaṃ pāyāsaṃ bhuñjitukāmo jāto’’ti. ‘‘Asappurisa, kiṃ tvaṃ duggato, sakalamārāṇasivāsīnaṃ pahonakaṃ pāyāsaṃ pacissāmī’’ti. Athassa sīse daṇḍena paharaṇakālo <pb ed="M" n="5.0410" /> viya ahosi. So tassā kujjhitvā ‘‘jānāmahaṃ tava mahaddhanabhāvaṃ, sace te kulagharā ābhataṃ atthi, pāyāsaṃ pacitvā nāgarānaṃ dehī’’ti āha. ‘‘Tena hi ekavīthivāsīnaṃ pahonakaṃ katvā pacāmī’’ti. ‘‘Kiṃ te etehi, attano pana santakaṃ khādantū’’ti? ‘‘Tena hi ito cito ca sattasattagharavāsīnaṃ pahonakaṃ katvā pacāmī’’ti. ‘‘Kiṃ te etehī’’ti. ‘‘Tena hi imasmiṃ gehe parijanassā’’ti. ‘‘Kiṃ te etenā’’ti? ‘‘Tena hi bandhujanasseva pahonakaṃ katvā pacāmī’’ti. ‘‘Kiṃ te etenā’’ti? ‘‘Tena hi tuyhañca mayhañca pacāmi sāmī’’ti. ‘‘Kāsi tvaṃ, na tuyhaṃ vaṭṭatī’’ti? ‘‘Tena hi ekasseva te pahonakaṃ katvā pacāmī’’ti. ‘‘Mayhañca tvaṃ mā paci, gehe pana pacante bahū paccāsīsanti, mayhaṃ pana patthaṃ taṇḍulānaṃ catubhāgaṃ khīrassa accharaṃ sakkharāya karaṇḍakaṃ sappissa karaṇḍakaṃ madhussa ekañca pacanabhājanaṃ dehi, ahaṃ araññaṃ pavisitvā tattha pacitvā bhuñjāmī’’ti. Sā tathā akāsi. So taṃ sabbaṃ ceṭakena gāhāpetvā ‘‘gaccha asukaṭṭhāne tiṭṭhāhī’’ti taṃ purato pesetvā ekakova oguṇṭhikaṃ katvā aññātakavesena tattha gantvā nadītīre ekasmiṃ gacchamūle uddhanaṃ kāretvā dārudakaṃ āharāpetvā ‘‘tvaṃ gantvā ekasmiṃ magge ṭhatvā kañcideva disvā mama saññaṃ dadeyyāsi, mayā pakkositakāleva āgaccheyyāsī’’ti taṃ pesetvā aggiṃ katvā pāyāsaṃ paci.</p>

<p rend="bodytext">Tasmiṃ khaṇe sakko devarājā dasasahassayojanaṃ alaṅkatadevanagaraṃ, saṭṭhiyojanaṃ <pb ed="P" n="5.0386" /> suvaṇṇavīthiṃ, yojanasahassubbedhaṃ vejayantaṃ, pañcayojanasatikaṃ sudhammasabhaṃ, saṭṭhiyojanaṃ paṇḍukambalasilāsanaṃ, pañcayojanāvaṭṭaṃ kañcanamālasetacchattaṃ, aḍḍhateyyakoṭisaṅkhā devaccharā, alaṅkatapaṭiyattaṃ attabhāvanti imaṃ attano siriṃ oloketvā ‘‘kiṃ nu kho katvā mayā ayaṃ yaso laddho’’ti cintetvā bārāṇasiyaṃ seṭṭhibhūtena pavattitaṃ dānaṃ addasa. Tato ‘‘mama puttādayo kuhiṃ nibbattā’’ti olokento ‘‘putto me cando devaputto hutvā nibbatti, tassa putto sūriyo, tassa putto, mātali, tassa putto, pañcasikho’’ti sabbesaṃ nibbattiṃ disvā ‘‘pañcasikhassa putto kīdiso’’ti olokento attano vaṃsassa upacchinnabhāvaṃ passi. Athassa etadahosi – ‘‘ayaṃ asappuriso maccharī hutvā neva attanā paribhuñjati <pb ed="M" n="5.0411" />, na paresaṃ deti, mama vaṃso tena upacchinno, kālaṃ katvā niraye nibbattissati, ovādamassa datvā mama vaṃsaṃ patiṭṭhāpetvā etassa imasmiṃ devanagare nibbattanākāraṃ karissāmī’’ti. So candādayo pakkosāpetvā ‘‘etha manussapathaṃ gamissāma, macchariyakosiyena amhākaṃ vaṃso upacchinno <pb ed="V" n="5.0383" />, dānasālā jhāpitā, neva attanā paribhuñjati, na paresaṃ deti, idāni pana pāyāsaṃ bhuñjitukāmo hutvā ‘ghare paccante aññassapi pāyāso dātabbo bhavissatī’ti araññaṃ pavisitvā ekakova pacati, etaṃ dametvā dānaphalaṃ jānāpetvā āgamissāma, apica kho pana amhehi sabbehi ekato yāciyamāno tattheva mareyya. Mama paṭhamaṃ gantvā pāyāsaṃ yācitvā nisinnakāle tumhe brāhmaṇavaṇṇena paṭipāṭiyā āgantvā yāceyyāthā’’ti vatvā sayaṃ tāva brāhmaṇavaṇṇena taṃ upasaṅkamitvā ‘‘bho, kataro bārāṇasigamanamaggo’’ti pucchi. Atha naṃ macchariyakosiyo ‘‘kiṃ ummattakosi, bārāṇasimaggampi na jānāsi, kiṃ ito esi, etto yāhī’’ti āha.</p>

<p rend="bodytext">Sakko tassa vacanaṃ sutvā asuṇanto viya ‘‘kiṃ kathesī’’ti taṃ upagacchateva. Sopi, ‘‘are <pb ed="P" n="5.0387" />, badhira brāhmaṇa, kiṃ ito esi, purato yāhī’’ti viravi. Atha naṃ sakko, ‘‘bho, kasmā viravasi, dhūmo paññāyati, aggi paññāyati, pāyāso paccati, brāhmaṇānaṃ nimantanaṭṭhānena bhavitabbaṃ, ahampi brāhmaṇānaṃ bhojanakāle thokaṃ labhissāmi, kiṃ maṃ nicchubhasī’’ti vatvā ‘‘natthettha brāhmaṇānaṃ nimantanaṃ, purato yāhī’’ti vutte ‘‘tena hi kasmā kujjhasi, tava bhojanakāle thokaṃ labhissāmī’’ti āha. Atha naṃ so ‘‘ahaṃ te ekasitthampi na dassāmi, thokaṃ idaṃ mama yāpanamattameva, mayāpi cetaṃ yācitvāva laddhaṃ, tvaṃ aññato āhāraṃ pariyesāhī’’ti vatvā bhariyaṃ yācitvā laddhabhāvaṃ sandhāyeva vatvā gāthamāha –</p>

<p rend="hangnum" n="21:192"><hi rend="paranum">21:192</hi><hi rend="dot">.</hi></p>

<p rend="gatha1"> ‘‘Neva kiṇāmi napi vikkiṇāmi, na cāpi me sannicayo ca atthi;</p>

<p rend="gathalast">Sukiccharūpaṃ vatidaṃ parittaṃ, patthodano nālamayaṃ duvinna’’nti.</p>

<p rend="bodytext">Taṃ <pb ed="M" n="5.0412" /> sutvā sakko ‘‘ahampi te madhurasaddena ekaṃ silokaṃ kathessāmi, taṃ suṇāhī’’ti vatvā ‘‘na me tava silokena attho’’ti tassa vārentasseva gāthādvayamāha –</p>

<p rend="hangnum" n="21:193"><hi rend="paranum">21:193</hi><hi rend="dot">.</hi></p>

<p rend="gatha1"> ‘‘Appamhā appakaṃ dajjā, anumajjhato majjhakaṃ;</p>

<p rend="gathalast">Bahumhā bahukaṃ dajjā, adānaṃ nūpapajjati.</p>

<p rend="hangnum" n="21:194"><hi rend="paranum">21:194</hi><hi rend="dot">.</hi></p>

<p rend="gatha1"> ‘‘Taṃ taṃ vadāmi kosiya, dehi dānāni bhuñja ca;</p>

<p rend="gathalast">Ariyamaggaṃ samāruha, nekāsī labhate sukha’’nti.</p>

<p rend="bodytext">Tattha <pb ed="V" n="5.0384" /><hi rend="bold">anumajjhato majjhaka</hi>nti appamattakampi majjhe chetvā dve koṭṭhāse karitvā ekaṃ koṭṭhāsaṃ datvā tato avasesato anumajjhatopi puna majjhe chetvā eko koṭṭhāso dātabboyeva. <hi rend="bold">Adānaṃ nūpapajjatī</hi>ti appaṃ vā bahuṃ vā dinnaṃ hotu, adānaṃ nāma na hoti, tampi dānameva mahapphalameva.</p>

<p rend="bodytext">So <pb ed="P" n="5.0388" /> tassa vacanaṃ sutvā ‘‘manāpaṃ te, brāhmaṇa, kathitaṃ, pāyāse pakke thokaṃ labhissasi, nisīdāhī’’ti āha. Sakko ekamante nisīdi. Tasmiṃ nisinne cando teneva niyāmena upasaṅkamitvā tatheva kathaṃ pavattetvā tassa vārentasseva gāthādvayamāha –</p>

<p rend="hangnum" n="21:195"><hi rend="paranum">21:195</hi><hi rend="dot">.</hi></p>

<p rend="gatha1"> ‘‘Moghañcassa hutaṃ hoti, moghañcāpi samīhitaṃ;</p>

<p rend="gathalast">Atithismiṃ yo nisinnasmiṃ, eko bhuñjati bhojanaṃ.</p>

<p rend="hangnum" n="21:196"><hi rend="paranum">21:196</hi><hi rend="dot">.</hi></p>

<p rend="gatha1"> Taṃ taṃ vadāmi kosiya, dehi dānāni bhuñja ca;</p>

<p rend="gathalast">Ariyamaggaṃ samāruha, nekāsī labhate sukha’’nti.</p>

<p rend="bodytext">Tattha <hi rend="bold">samīhita</hi>nti dhanuppādanavīriyaṃ.</p>

<p rend="bodytext">So tassa vacanaṃ sutvā kicchena kasirena ‘‘tena hi nisīda, thokaṃ labhissasī’’ti āha. So gantvā sakkassa santike nisīdi. Tato sūriyo teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –</p>

<p rend="hangnum" n="21:197"><hi rend="paranum">21:197</hi><hi rend="dot">.</hi></p>

<p rend="gatha1"> ‘‘Saccañcassa hutaṃ hoti, saccañcāpi samīhitaṃ;</p>

<p rend="gathalast">Atithismiṃ yo nisinnasmiṃ, neko bhuñjati bhojanaṃ.</p>

<p rend="hangnum" n="21:198"><hi rend="paranum">21:198</hi><hi rend="dot">.</hi></p>

<p rend="gatha1"> ‘‘Taṃ <pb ed="M" n="5.0413" /> taṃ vadāmi kosiya, dehi dānāni bhuñja ca;</p>

<p rend="gathalast">Ariyamaggaṃ samāruha, nekāsī labhate sukha’’nti.</p>

<p rend="bodytext">Tassapi vacanaṃ sutvā kicchena kasirena ‘‘tena hi nisīda, thokaṃ labhissasī’’ti āha. So gantvā candassa santike nisīdi. Atha naṃ mātali teneva nayena upasaṅkamitvā tatheva kathaṃ pavattetvā tassa vārentasseva imā gāthā abhāsi –</p>

<p rend="hangnum" n="21:199"><hi rend="paranum">21:199</hi><hi rend="dot">.</hi></p>

<p rend="gatha1"> ‘‘Sarañca <pb ed="V" n="5.0385" /> juhati poso, bahukāya gayāya ca;</p>

<p rend="gathalast">Doṇe timbarutitthasmiṃ, sīghasote mahāvahe.</p>

<p rend="hangnum" n="21:200"><hi rend="paranum">21:200</hi><hi rend="dot">.</hi></p>

<p rend="gatha1"> ‘‘Atra cassa hutaṃ hoti, atra cassa samīhitaṃ;</p>

<p rend="gathalast">Atithismiṃ yo nisinnasmiṃ, neko bhuñjati bhojanaṃ.</p>

<p rend="hangnum" n="21:201"><hi rend="paranum">21:201</hi><hi rend="dot">.</hi></p>

<p rend="gatha1"> ‘‘Taṃ taṃ vadāmi kosiya, dehi dānāni bhuñja ca;</p>

<p rend="gathalast">Ariyamaggaṃ samāruha, nekāsī labhate sukha’’nti.</p>

<p rend="bodytext">Tāsaṃ attho – yo puriso ‘‘nāgayakkhādīnaṃ balikammaṃ karomī’’ti samuddasoṇḍipokkharaṇīādīsu yaṃ kiñci sarañca upagantvā juhati, tattha balikammaṃ karoti <pb ed="P" n="5.0389" />, tathā bahukāya nadiyā gayāya pokkharaṇiyā doṇanāmake ca timbarunāmake ca titthe sīghasote mahante vārivahe. <hi rend="bold">Atra cassā</hi>ti yadi atrāpi etesu sarādīsu assa purisassa hutañceva samīhitañca hoti, saphalaṃ sukhudrayaṃ sampajjati. Atithismiṃ yo nisinnasmiṃ neko bhuñjati bhojanaṃ, ettha vattabbameva natthi, tena taṃ vadāmi – kosiya, dānāni ca dehi, sayañca bhuñja, ariyānaṃ dānābhiratānaṃ buddhādīnaṃ maggaṃ abhiruha. Na hi ekāsī ekova bhuñjamāno sukhaṃ nāma labhatīti.</p>

<p rend="bodytext">So tassapi vacanaṃ sutvā pabbatakūṭena otthaṭo viya kicchena kasirena ‘‘tena hi nisīda, thokaṃ labhissasī’’ti āha. Mātali gantvā sūriyassa santike nisīdi. Tato pañcasikho teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –</p>

<p rend="hangnum" n="21:202"><hi rend="paranum">21:202</hi><hi rend="dot">.</hi></p>

<p rend="gatha1"> ‘‘Baḷisañhi <pb ed="M" n="5.0414" /> so nigilati, dīghasuttaṃ sabandhanaṃ;</p>

<p rend="gathalast">Atithismiṃ yo nisinnasmiṃ, eko bhuñjati bhojanaṃ.</p>

<p rend="hangnum" n="21:203"><hi rend="paranum">21:203</hi><hi rend="dot">.</hi></p>

<p rend="gatha1"> ‘‘Taṃ taṃ vadāmi kosiya, dehi dānāni bhuñja ca;</p>

<p rend="gathalast">Ariyamaggaṃ samāruha, nekāsī labhate sukha’’nti.</p>

<p rend="bodytext">Macchariyakosiyo taṃ sutvā dukkhavedano nitthunanto ‘‘tena hi nisīda, thokaṃ labhissasī’’ti āha. Pañcasikho gantvā mātalissa santike nisīdi. Iti tesu pañcasu brāhmaṇesu <pb ed="V" n="5.0386" /> nisinnamattesveva pāyāso pacci. Atha naṃ kosiyo uddhanā otāretvā ‘‘tumhākaṃ pattāni āharathā’’ti āha. Te anuṭṭhāya yathānisinnāva hatthe pasāretvā himavantato māluvapattāni āhariṃsu. Kosiyo tāni disvā ‘‘tumhākaṃ etesu pattesu dātabbapāyāso natthi, khadirādīnaṃ pattāni āharathā’’ti āha. Te tānipi āhariṃsu. Ekekaṃ pattaṃ yodhaphalakappamāṇaṃ ahosi. So sabbesaṃ dabbiyā pāyāsaṃ adāsi, sabbantimassa dānakālepi ukkhaliyā ūnaṃ na paññāyi, pañcannampi datvā sayaṃ ukkhaliṃ gahetvā nisīdi. Tasmiṃ khaṇe pañcasikho uṭṭhāya attabhāvaṃ vijahitvā sunakho hutvā tesaṃ purato passāvaṃ karonto agamāsi. Brāhmaṇā attano pāyāsaṃ pattena pidahiṃsu. Kosiyassa hatthapiṭṭhe passāvabindu pati. Brāhmaṇā <pb ed="P" n="5.0390" /> kuṇḍikāhi udakaṃ gahetvā pāyāsaṃ abbhukiritvā bhuñjamānā viya ahesuṃ. Kosiyo ‘‘mayhampi udakaṃ detha, hatthaṃ dhovitvā bhuñjissāmī’’ti āha. ‘‘Tava udakaṃ āharitvā hatthaṃ dhovā’’ti. ‘‘Mayā tumhākaṃ pāyāso dinno, mayhaṃ thokaṃ udakaṃ dethā’’ti. ‘‘Mayaṃ piṇḍapaṭipiṇḍakammaṃ nāma na karomā’’ti. ‘‘Tena hi imaṃ ukkhaliṃ oloketha, hatthaṃ dhovitvā āgamissāmī’’ti nadiṃ otari. Tasmiṃ khaṇe sunakho ukkhaliṃ passāvassa pūresi. So taṃ passāvaṃ karontaṃ disvā mahantaṃ daṇḍamādāya taṃ tajjento āgacchi. So assājānīyamatto hutvā taṃ anubandhanto nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṃ nānāvaṇṇo hutvā macchariyakosiyaṃ anubandhi. So maraṇabhayabhīto brāhmaṇe upasaṅkami. Tepi uppatitvā ākāse ṭhitā. So tesaṃ taṃ iddhiṃ disvā gāthamāha –</p>

<p rend="hangnum" n="21:204"><hi rend="paranum">21:204</hi><hi rend="dot">.</hi></p>

<p rend="gatha1"> ‘‘Uḷāravaṇṇā <pb ed="M" n="5.0415" /> vata brāhmaṇā ime, ayañca vo sunakho kissa hetu;</p>

<p rend="bodytext">Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe’’ti.</p>

<p rend="bodytext">Taṃ sutvā sakko devarājā –</p>

<p rend="hangnum" n="21:205"><hi rend="paranum">21:205</hi><hi rend="dot">.</hi></p>

<p rend="gatha1"> ‘‘Cando ca sūriyo ca ubho idhāgatā, ayaṃ pana mātali devasārathi;</p>

<p rend="gathalast">Sakkohamasmi tidasānamindo; Eso ca kho pañcasikhoti vuccatī’’ti.</p>

<p rend="bodytext">Gāthaṃ vatvā tassa yasaṃ vaṇṇento gāthamāha –</p>

<p rend="hangnum" n="21:206"><hi rend="paranum">21:206</hi><hi rend="dot">.</hi></p>

<p rend="gatha1"> ‘‘Pāṇissarā <pb ed="V" n="5.0387" /> mudiṅgā ca, murajālambarāni ca;</p>

<p rend="gathalast">Suttamenaṃ pabodhenti, paṭibuddho ca nandatī’’ti.</p>

<p rend="bodytext">So tassa vacanaṃ sutvā ‘‘sakka, evarūpaṃ dibbasampattiṃ kinti katvā labhasī’’ti pucchi. Sakko ‘‘adānasīlā tāva pāpadhammā maccharino devalokaṃ na gacchanti, niraye nibbattantī’’ti dassento –</p>

<p rend="hangnum" n="21:207"><hi rend="paranum">21:207</hi><hi rend="dot">.</hi></p>

<p rend="gatha1"> ‘‘Ye <pb ed="P" n="5.0391" /> kecime maccharino kadariyā, paribhāsakā samaṇabrāhmaṇānaṃ;</p>

<p rend="gathalast">Idheva nikkhippa sarīradehaṃ, kāyassa bhedā nirayaṃ vajantī’’ti. –</p>

<p rend="unindented">Imaṃ gāthaṃ vatvā dhamme ṭhitānaṃ devalokapaṭilābhaṃ dassetuṃ gāthamāha –</p>

<p rend="hangnum" n="21:208"><hi rend="paranum">21:208</hi><hi rend="dot">.</hi></p>

<p rend="gatha1"> ‘‘Ye kecime suggatimāsamānā, dhamme ṭhitā saṃyame saṃvibhāge;</p>

<p rend="gathalast">Idheva nikkhippa sarīradehaṃ, kāyassa bhedā sugatiṃ vajantī’’ti.</p>

<p rend="bodytext">Tattha <hi rend="bold">āsamānā</hi>ti āsīsantā. Ye keci sugatiṃ āsīsanti, sabbe te saṃyamasaṅkhāte dasasīladhamme saṃvibhāgasaṅkhāte dānadhamme ca ṭhitā <pb ed="M" n="5.0416" /> hutvā idha sarīrasaṅkhātaṃ dehaṃ nikkhipitvā tassa kāyassa bhedā sugatiṃ vajantīti attho.</p>

<p rend="bodytext">Evaṃ vatvā ca pana, ‘‘kosiya, na mayaṃ tava santike pāyāsatthāya āgatā, kāruññena pana taṃ anukampamānā āgatāmhā’’ti tassa pakāsetuṃ āha –</p>

<p rend="hangnum" n="21:209"><hi rend="paranum">21:209</hi><hi rend="dot">.</hi></p>

<p rend="gatha1"> ‘‘Tvaṃ nosi ñāti purimāsu jātisu, so maccharī rosako pāpadhammo;</p>

<p rend="gathalast">Taveva atthāya idhāgatamhā, mā pāpadhammo nirayaṃ gamitthā’’ti.</p>

<p rend="bodytext">Tattha <hi rend="bold">so</hi>ti so tvaṃ. <hi rend="bold">Mā pāpadhammo</hi>ti ayaṃ amhākaṃ ñāti pāpadhammo mā nirayaṃ agamāti etadatthaṃ āgatamhāti attho.</p>

<p rend="bodytext">Taṃ sutvā kosiyo ‘‘atthakāmā kira me, ete maṃ nirayā uddharitvā sagge patiṭṭhāpetukāmā’’ti tuṭṭhacitto āha –</p>

<p rend="hangnum" n="21:210"><hi rend="paranum">21:210</hi><hi rend="dot">.</hi></p>

<p rend="gatha1"> ‘‘Addhā <pb ed="V" n="5.0388" /> maṃ vo hitakāmā, yaṃ maṃ samanusāsatha;</p>

<p rend="gathalast">Sohaṃ tathā karissāmi, sabbaṃ vuttaṃ hitesibhi.</p>

<p rend="hangnum" n="21:211"><hi rend="paranum">21:211</hi><hi rend="dot">.</hi></p>

<p rend="gatha1"> ‘‘Esāhamajjeva uparamāmi, na cāhaṃ kiñci kareyya pāpaṃ;</p>

<p rend="gathalast">Na <pb ed="P" n="5.0392" /> cāpi me kiñci adeyyamatthi, na cāpidatvā udakaṃ pivāmi.</p>

<p rend="hangnum" n="21:212"><hi rend="paranum">21:212</hi><hi rend="dot">.</hi></p>

<p rend="gatha1"> ‘‘Evañca me dadato sabbakālaṃ, bhogā ime vāsava khīyissanti;</p>

<p rend="gathalast">Tato ahaṃ pabbajissāmi sakka, hitvāna kāmāni yathodhikānī’’ti.</p>

<p rend="bodytext">Tattha <hi rend="bold">ma</hi>nti mama. <hi rend="bold">Vo</hi>ti tumhe. <hi rend="bold">Yaṃ ma</hi>nti yena maṃ samanusāsatha, tena me tumhe hitakāmā. <hi rend="bold">Tathā</hi>ti yathā vadatha, tatheva karissāmi. <hi rend="bold">Uparamāmī</hi>ti maccharibhāvato uparamāmi. <hi rend="bold">Adeyyamatthī</hi>ti ito paṭṭhāya ca mama ālopato upaḍḍhampi adeyyaṃ nāma natthi, <hi rend="bold">na cāpidatvā</hi>ti udakapasatampi <pb ed="M" n="5.0417" /> cāhaṃ labhitvā adatvā na pivissāmi. <hi rend="bold">Khīyissantī</hi>ti vikkhīyissanti. <hi rend="bold">Yathodhikānī</hi>ti vatthukāmakilesakāmavasena yathāṭhitakoṭṭhāsāniyeva.</p>

<p rend="bodytext">Sakko macchariyakosiyaṃ dametvā nibbisevanaṃ katvā dānaphalaṃ jānāpetvā dhammadesanāya pañcasu sīlesu patiṭṭhāpetvā saddhiṃ tehi devanagarameva gato. Macchariyakosiyopi nagaraṃ pavisitvā rājānaṃ anujānāpetvā ‘‘gahitagahitabhājanāni pūretvā gaṇhantū’’ti yācakānaṃ dhanaṃ datvā tasmiṃ khīṇe nikkhamma himavantato dakkhiṇapasse gaṅgāya ceva ekassa ca jātassarassa antare paṇṇasālaṃ katvā pabbajitvā vanamūlaphalāhāro tattha ciraṃ vihāsi, jaraṃ pāpuṇi. Tadā sakkassa āsā saddhā sirī hirīti catasso dhītaro honti. Tā bahuṃ dibbagandhamālaṃ ādāya udakakīḷanatthāya anotattadahaṃ gantvā tattha kīḷitvā manosilātale nisīdiṃsu. Tasmiṃ khaṇe nārado nāma brāhmaṇatāpaso tāvatiṃsabhavanaṃ divāvihāratthāya gantvā nandanavanacittalatāvanesu divāvihāraṃ katvā pāricchattakapupphaṃ chattaṃ viya chāyatthāya dhārayamāno manosilātalamatthakena attano vasanaṭṭhānaṃ kañcanaguhaṃ gacchati. Atha tā tassa hatthe taṃ pupphaṃ disvā yāciṃsu. Tamatthaṃ <pb ed="P" n="5.0393" /> pakāsento satthā āha –</p>

<p rend="hangnum" n="21:213"><hi rend="paranum">21:213</hi><hi rend="dot">.</hi></p>

<p rend="gatha1"> ‘‘Naguttame girivare gandhamādane, modanti tā devavarābhipālitā;</p>

<p rend="gathalast">Athāgamā isivaro sabbalokagū, supupphitaṃ dumavarasākhamādiya.</p>

<p rend="hangnum" n="21:214"><hi rend="paranum">21:214</hi><hi rend="dot">.</hi></p>

<p rend="gatha1"> ‘‘Suciṃ <pb ed="V" n="5.0389" /> sugandhaṃ tidasehi sakkataṃ, pupphuttamaṃ amaravarehi sevitaṃ;</p>

<p rend="gathalast">Aladdha maccehiva dānavehi vā, aññatra devehi tadārahaṃ hidaṃ.</p>

<p rend="hangnum" n="21:215"><hi rend="paranum">21:215</hi><hi rend="dot">.</hi></p>

<p rend="gatha1"> ‘‘Tato <pb ed="M" n="5.0418" /> catasso kanakattacūpamā, uṭṭhāya nāriyo pamadādhipā muniṃ;</p>

<p rend="gathalast">Āsā ca saddhā ca sirī tato hirī, iccabravuṃ nāradadeva brāhmaṇaṃ.</p>

<p rend="hangnum" n="21:216"><hi rend="paranum">21:216</hi><hi rend="dot">.</hi></p>

<p rend="gatha1"> ‘‘Sace anuddiṭṭhaṃ tayā mahāmuni, pupphaṃ imaṃ pārichattassa bramhe;</p>

<p rend="gathalast">Dadāhi no sabbā gati te ijjhatu, tuvampi no hohi yatheva vāsavo.</p>

<p rend="hangnum" n="21:217"><hi rend="paranum">21:217</hi><hi rend="dot">.</hi></p>

<p rend="gatha1"> ‘‘Taṃ yācamānābhisamekkha nārado, iccabravī saṃkalahaṃ udīrayi;</p>

<p rend="gathalast">Na mayhamatthatthi imehi koci naṃ, yāyeva vo seyyasi sā piḷandhathā’’ti.</p>

<p rend="bodytext">Tattha <hi rend="bold">girivare</hi>ti purimassa vevacanaṃ. <hi rend="bold">Devavarābhipālitā</hi>ti sakkena rakkhitā. <hi rend="bold">Sabbalokagū</hi>ti devaloke ca manussaloke ca sabbattha gamanasamattho. <hi rend="bold">Dumavarasākhamādiyā</hi>ti sākhāya jātattā dumavarasākhanti laddhanāmaṃ pupphaṃ gahetvā. <hi rend="bold">Sakkata</hi>nti katasakkāraṃ. <hi rend="bold">Amaravarehī</hi>ti sakkaṃ sandhāya vuttaṃ. <hi rend="bold">Aññatra devehī</hi>ti ṭhapetvā deve ca iddhimante ca aññehi manussehi vā yakkhādīhi vā aladdhaṃ. <hi rend="bold">Tadārahaṃ hida</hi>nti tesaṃyeva hi taṃ arahaṃ anucchavikaṃ. <hi rend="bold">Kanakattacūpamā</hi>ti kanakūpamā tacā. <hi rend="bold">Uṭṭhāyā</hi>ti ayyo mālāgandhavilepanādipaṭivirato pupphaṃ na piḷandhissati, ekasmiṃ padese chaḍḍessati, etha taṃ yācitvā pupphaṃ piḷandhissāmāti hatthe pasāretvā yācamānā ekappahāreneva uṭṭhahitvā. <hi rend="bold">Pamadādhipā</hi>ti pamadānaṃ uttamā. <hi rend="bold">Muni</hi>nti isiṃ.</p>

<p rend="bodytext"><hi rend="bold">Anuddiṭṭha</hi>nti ‘‘asukassa nāma dassāmī’’ti na uddiṭṭhaṃ. <hi rend="bold">Sabbā gati te ijjhatū</hi>ti sabbā te cittagati ijjhatu, patthitapatthitassa <pb ed="P" n="5.0394" /> lābhī hohīti tassa thulimaṅgalaṃ vadanti. <hi rend="bold">Yatheva vāsavo</hi>ti yathā amhākaṃ pitā vāsavo icchiticchitaṃ deti, tatheva no tvampi hohīti. <hi rend="bold">Ta</hi>nti taṃ pupphaṃ. <hi rend="bold">Abhisamekkhā</hi>ti disvā. <hi rend="bold">Saṃkalaha</hi>nti nānāgāhaṃ kalahavaḍḍhanaṃ kathaṃ udīrayi. <hi rend="bold">Imehī</hi>ti imehi pupphehi nāma mayhaṃ attho natthi, paṭivirato ahaṃ <pb ed="M" n="5.0419" /> mālādhāraṇatoti dīpeti. <hi rend="bold">Yāyeva vo seyyasī</hi>ti yā tumhākaṃ antare jeṭṭhikā. <hi rend="bold">Sā piḷandhathā</hi>ti sā etaṃ piḷandhatūti attho.</p>

<p rend="bodytext">Tā <pb ed="V" n="5.0390" /> catassopi tassa vacanaṃ sutvā gāthamāhaṃsu –</p>

<p rend="hangnum" n="21:218"><hi rend="paranum">21:218</hi><hi rend="dot">.</hi></p>

<p rend="gatha1"> ‘‘Tvaṃ nottamevābhisamekkha nārada, yassicchasi tassā anuppavecchasu;</p>

<p rend="gathalast">Yassā hi no nārada tvaṃ padassasi, sāyeva no hehiti seṭṭhasammatā’’ti.</p>

<p rend="bodytext">Tattha <hi rend="bold">tvaṃ nottamevā</hi>ti uttamamahāmuni tvameva no upadhārehi. Tāsaṃ vacanaṃ sutvā nārado tā ālapanto gāthamāha –</p>

<p rend="hangnum" n="21:219"><hi rend="paranum">21:219</hi><hi rend="dot">.</hi></p>

<p rend="gatha1"> ‘‘Akallametaṃ vacanaṃ sugatte, ko brāhmaṇo saṃkalahaṃ udīraye;</p>

<p rend="gathalast">Gantvāna bhūtādhipameva pucchatha, sace na jānātha idhuttamādhame’’nti.</p>

<p rend="bodytext">Tassattho – bhadde sugatte, idaṃ tumhehi vuttaṃ vacanaṃ mama ayuttaṃ, evañhi sati mayā tumhesu ekaṃ seṭṭhaṃ, sesā hīnā karontena kalaho vaḍḍhito bhavissati, ko bāhitapāpo brāhmaṇo kalahaṃ udīraye vaḍḍheyya. Evarūpassa hi kalahavaḍḍhanaṃ nāma ayuttaṃ, tasmā ito gatvā attano pitaraṃ bhūtādhipaṃ sakkameva pucchatha, sace attano uttamaṃ adhamañca na jānāthāti.</p>

<p rend="bodytext">Tato satthā gāthamāha –</p>

<p rend="hangnum" n="21:220"><hi rend="paranum">21:220</hi><hi rend="dot">.</hi></p>

<p rend="gatha1"> ‘‘Tā nāradena paramappakopitā, udīritā vaṇṇamadena mattā;</p>

<p rend="gathalast">Sakāse gantvāna sahassacakkhuno, pucchiṃsu bhūtādhipaṃ kā nu seyyasī’’ti.</p>

<p rend="bodytext">Tattha <pb ed="M" n="5.0420" /><hi rend="bold">paramappakopitā</hi>ti pupphaṃ adadantena ativiya kopitā tassa kupitā hutvā. <hi rend="bold">Udīritā</hi>ti ‘‘bhūtādhipameva pucchathā’’ti vuttā. <hi rend="bold">Sahassacakkhuno</hi>ti sakkassa santikaṃ gantvā. <hi rend="bold">Kā nū</hi>ti amhākaṃ antare katamā uttamāti pucchiṃsu.</p>

<p rend="bodytext">Evaṃ <pb ed="P" n="5.0395" /> pucchitvā ṭhitā –</p>

<p rend="hangnum" n="21:221"><hi rend="paranum">21:221</hi><hi rend="dot">.</hi></p>

<p rend="gatha1"> ‘‘Tā disvā āyattamanā purindado, iccabravī devavaro katañjalī;</p>

<p rend="gathalast">Sabbāva vo hotha sugatte sādisī, koneva bhadde kalahaṃ udīrayī’’ti.</p>

<p rend="bodytext">Tattha <pb ed="V" n="5.0391" /><hi rend="bold">tā disvā</hi>ti, bhikkhave, catassopi attano santikaṃ āgatā disvā. <hi rend="bold">Āyattamanā</hi>ti ussukkamanā byāvaṭacittā. <hi rend="bold">Katañjalī</hi>ti namassamānāhi devatāhi paggahitañjalī. <hi rend="bold">Sādisī</hi>ti sabbāva tumhe sādisiyo. <hi rend="bold">Ko nevā</hi>ti ko nu evaṃ. <hi rend="bold">Kalahaṃ udīrayī</hi>ti idaṃ nānāgāhaṃ viggahaṃ kathesi vaḍḍhesi.</p>

<p rend="bodytext">Athassa tā kathayamānā gāthamāhaṃsu –</p>

<p rend="hangnum" n="21:222"><hi rend="paranum">21:222</hi><hi rend="dot">.</hi></p>

<p rend="gatha1"> ‘‘Yo sabbalokaccarito mahāmuni, dhamme ṭhito nārado saccanikkamo;</p>

<p rend="gatha2">So nobravi girivare gandhamādane, gantvāna bhūtādhipameva pucchatha;</p>

<p rend="gathalast">Sace na jānātha idhuttamādhama’’nti.</p>

<p rend="bodytext">Tattha <hi rend="bold">saccanikkamo</hi>ti tathaparakkamo.</p>

<p rend="bodytext">Taṃ sutvā sakko ‘‘imā catassopi mayhaṃ dhītarova, sacāhaṃ ‘etāsu ekā guṇasampannā uttamā’ti vakkhāmi, sesā kujjhissanti, na sakkā ayaṃ aḍḍo vinicchinituṃ, imā himavante kosiyatāpasassa santikaṃ pesesāmi, so etāsaṃ aḍḍaṃ vinicchinissatī’’ti cintetvā ‘‘ahaṃ tumhākaṃ aḍḍaṃ na vinicchinissāmi, himavante kosiyo nāma tāpaso atthi, tassāhaṃ attano sudhābhojanaṃ pesessāmi, so parassa adatvā na bhuñjati, dadanto <pb ed="M" n="5.0421" /> ca vicinitvā guṇavantānaṃ deti, yā tumhesu tassa hatthato bhattaṃ labhissati, sā uttamā bhavissatī’’ti ācikkhanto gāthamāha –</p>

<p rend="hangnum" n="21:223"><hi rend="paranum">21:223</hi><hi rend="dot">.</hi></p>

<p rend="gatha1"> ‘‘Asu brahāraññacaro mahāmuni, nādatvā bhattaṃ varagatte bhuñjati;</p>

<p rend="gatha2">Viceyya dānāni dadāti kosiyo,</p>

<p rend="gathalast">Yassā hi so dassati sāva seyyasī’’ti.</p>

<p rend="bodytext">Tattha <pb ed="P" n="5.0396" /><hi rend="bold">brahāraññadharo</hi>ti mahāaraññavāsī.</p>

<p rend="bodytext">Iti so tāpasassa santikaṃ pesetvā mātaliṃ pakkosāpetvā tassa santikaṃ pesento anantaraṃ gāthamāha –</p>

<p rend="hangnum" n="21:224"><hi rend="paranum">21:224</hi><hi rend="dot">.</hi></p>

<p rend="gatha1"> ‘‘Asū <pb ed="V" n="5.0392" /> hi yo sammati dakkhiṇaṃ disaṃ, gaṅgāya tīre himavantapassani;</p>

<p rend="gathalast">Sa kosiyo dullabhapānabhojano, tassa sudhaṃ pāpaya devasārathī’’ti.</p>

<p rend="bodytext">Tattha <hi rend="bold">sammatī</hi>ti vasati. <hi rend="bold">Dakkhiṇa</hi>nti himavantassa dakkhiṇāya disāya. <hi rend="bold">Passanī</hi>ti passe.</p>

<p rend="bodytext">Tato satthā āha –</p>

<p rend="hangnum" n="21:225"><hi rend="paranum">21:225</hi><hi rend="dot">.</hi></p>

<p rend="gatha1"> ‘‘Sa mātalī devavarena pesito, sahassayuttaṃ abhiruyha sandanaṃ;</p>

<p rend="gathalast">Sukhippameva upagamma assamaṃ, adissamāno munino sudhaṃ adā’’ti.</p>

<p rend="bodytext">Tattha <hi rend="bold">adissamāno</hi>ti, bhikkhave, so mātali devarājassa vacanaṃ sampaṭicchitvā taṃ assamaṃ gantvā adissamānakāyo hutvā tassa sudhaṃ adāsi, dadamāno ca rattiṃ padhānamanuyuñjitvā paccūsasamaye aggiṃ paricaritvā vibhātāya rattiyā udentaṃ sūriyaṃ namassamānassa ṭhitassa tassa hatthe sudhābhojanapātiṃ ṭhapesi.</p>

<p rend="bodytext">Kosiyo <pb ed="M" n="5.0422" /> taṃ gahetvā ṭhitakova gāthādvayamāha –</p>

<p rend="hangnum" n="21:226"><hi rend="paranum">21:226</hi><hi rend="dot">.</hi></p>

<p rend="gatha1"> ‘‘Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;</p>

<p rend="gatha2">Sabbāni bhūtāni adhicca vāsavo;</p>

<p rend="gathalast">Ko neva me pāṇisu kiṃ sudhodahi.</p>

<p rend="hangnum" n="21:227"><hi rend="paranum">21:227</hi><hi rend="dot">.</hi></p>

<p rend="gatha1"> ‘‘Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;</p>

<p rend="gathalast">Adiṭṭhapubbaṃ mama jātu cakkhubhi, kā devatā pāṇisu kiṃ sudhodahī’’ti.</p>

<p rend="bodytext">Tattha <hi rend="bold">udaggihutta</hi>nti udakaaggihuttaṃ paricaritvā aggisālato nikkhamma paṇṇasāladvāre ṭhatvā pabhaṅkaraṃ lokatamonudaṃ uttamaṃ ādiccaṃ upatiṭṭhato mama sabbāni bhūtāni adhicca atikkamitvā vattamāno vāsavo nu kho evaṃ mama pāṇīsu kiṃ sudhaṃ kiṃ nāmetaṃ odahi. ‘‘Saṅkhūpama’’ntiādīhi ṭhitakova sudhaṃ vaṇṇeti.</p>

<p rend="bodytext">Tato <pb ed="P" n="5.0397" /> mātali āha –</p>

<p rend="hangnum" n="21:228"><hi rend="paranum">21:228</hi><hi rend="dot">.</hi></p>

<p rend="gatha1"> ‘‘Ahaṃ <pb ed="V" n="5.0393" /> mahindena mahesi pesito, sudhābhihāsiṃ turito mahāmuni;</p>

<p rend="gathalast">Jānāsi maṃ mātali devasārathi, bhuñjassu bhattuttama mābhivārayi.</p>

<p rend="hangnum" n="21:229"><hi rend="paranum">21:229</hi><hi rend="dot">.</hi></p>

<p rend="gatha1"> ‘‘Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ;</p>

<p rend="gathalast">Kodhūpanāhañca vivādapesuṇaṃ, sītuṇha tandiñca rasuttamaṃ ida’’nti.</p>

<p rend="bodytext">Tattha <hi rend="bold">sudhābhihāsi</hi>nti imaṃ sudhābhojanaṃ tuyhaṃ abhihariṃ. <hi rend="bold">Jānāsī</hi>ti jānāhi maṃ tvaṃ, ahaṃ mātali nāma devasārathīti attho. <hi rend="bold">Mābhivārayī</hi>ti na bhuñjāmīti appaṭikkhipitvā bhuñja mā papañca kari. <hi rend="bold">Pāpake</hi>ti ayañhi <pb ed="M" n="5.0423" /> sudhā bhuttā dvādasa pāpadhamme hanati. <hi rend="bold">Khuda</hi>nti paṭhamaṃ tāva chātabhāvaṃ hanati, dutiyaṃ pānīyapipāsaṃ, tatiyaṃ ukkaṇṭhitaṃ, catutthaṃ kāyadarathaṃ, pañcamaṃ kilantabhāvaṃ, chaṭṭhaṃ kodhaṃ, sattamaṃ upanāhaṃ, aṭṭhamaṃ vivādaṃ, navamaṃ pesuṇaṃ, dasamaṃ sītaṃ, ekādasamaṃ uṇhaṃ, dvādasamaṃ tandiṃ ālasiyabhāvaṃ, idaṃ rasuttamaṃ uttamarasaṃ sudhābhojanaṃ ime dvādasa pāpadhamme hanati.</p>

<p rend="bodytext">Taṃ sutvā kosiyo attano vatasamādānaṃ āvikaronto –</p>

<p rend="hangnum" n="21:230"><hi rend="paranum">21:230</hi><hi rend="dot">.</hi></p>

<p rend="gatha1"> ‘‘Na kappatī mātali mayha bhuñjituṃ, pubbe adatvā iti me vatuttamaṃ;</p>

<p rend="gathalast">Na cāpi ekāsnamariyapūjitaṃ, asaṃvibhāgī ca sukhaṃ na vindatī’’ti. –</p>

<p rend="unindented">Gāthaṃ vatvā, ‘‘bhante, tumhehi parassa adatvā bhojane kaṃ dosaṃ disvā idaṃ vataṃ samādinna’’nti mātalinā puṭṭho āha –</p>

<p rend="hangnum" n="21:231"><hi rend="paranum">21:231</hi><hi rend="dot">.</hi></p>

<p rend="gatha1"> ‘‘Thīghātakā ye cime pāradārikā, mittadduno ye ca sapanti subbate;</p>

<p rend="gathalast">Sabbe ca te maccharipañcamādhamā, tasmā adatvā udakampi nāsniye.</p>

<p rend="hangnum" n="21:232"><hi rend="paranum">21:232</hi><hi rend="dot">.</hi></p>

<p rend="gatha1"> ‘‘Sohitthiyā <pb ed="P" n="5.0398" /> vā purisassa vā pana, dassāmi dānaṃ vidusampavaṇṇitaṃ;</p>

<p rend="gathalast">Saddhā vadaññū idha vītamaccharā, bhavanti hete sucisaccasammatā’’ti.</p>

<p rend="bodytext">Tattha <hi rend="bold">pubbe</hi>ti paṭhamaṃ adatvā, atha vā iti me pubbe vatuttamaṃ idaṃ pubbeva mayā vataṃ samādinnanti dasseti. <hi rend="bold">Na cāpi ekāsnamariyapūjita</hi>nti ekakassa asanaṃ na ariyehi buddhādīhi <pb ed="V" n="5.0394" /> pūjitaṃ. <hi rend="bold">Sukha</hi>nti dibbamānusikaṃ sukhaṃ na labhati. <hi rend="bold">Thīghātakā</hi>ti itthighātakā. <hi rend="bold">Ye cime</hi>ti ye ca ime. <hi rend="bold">Sapantī</hi>ti akkosanti. <hi rend="bold">Subbate</hi>ti dhammikasamaṇabrāhmaṇe. <hi rend="bold">Maccharipañcamā</hi>ti maccharī pañcamo etesanti maccharipañcamā. <hi rend="bold">Adhamā</hi>ti ime pañca adhamā nāma. <hi rend="bold">Tasmā</hi>ti yasmā ahaṃ pañcamaadhamabhāvabhayena adatvā udakampi <hi rend="bold">nāsniye</hi> na <pb ed="M" n="5.0424" /> paribhuñjissāmīti imaṃ vataṃ samādiyiṃ. <hi rend="bold">Sohitthiyā vā</hi>ti so ahaṃ itthiyā vā. <hi rend="bold">Vidusampavaṇṇita</hi>nti vidūhi paṇḍitehi buddhādīhi vaṇṇitaṃ. <hi rend="bold">Sucisaccasammatā</hi>ti ete okappaniyasaddhāya samannāgatā vadaññū vītamaccharā purisā sucī ceva uttamasammatā ca hontīti attho.</p>

<p rend="bodytext">Taṃ sutvā mātali dissamānakāyena aṭṭhāsi. Tasmiṃ khaṇe tā catasso devakaññāyo catuddisaṃ aṭṭhaṃsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī uttaradisāya. Tamatthaṃ pakāsento satthā āha –</p>

<p rend="hangnum" n="21:233"><hi rend="paranum">21:233</hi><hi rend="dot">.</hi></p>

<p rend="gatha1"> ‘‘Ato matā devavarena pesitā, kaññā catasso kanakattacūpamā;</p>

<p rend="gathalast">Āsā ca saddhā ca sirī tato hirī, taṃ assamaṃ āgamu yattha kosiyo.</p>

<p rend="hangnum" n="21:234"><hi rend="paranum">21:234</hi><hi rend="dot">.</hi></p>

<p rend="gatha1"> ‘‘Tā disvā sabbo paramappamodito, subhena vaṇṇena sikhārivaggino;</p>

<p rend="gathalast">Kaññā catasso caturo catuddisā, iccabravī mātalino ca sammukhā.</p>

<p rend="hangnum" n="21:235"><hi rend="paranum">21:235</hi><hi rend="dot">.</hi></p>

<p rend="gatha1"> ‘‘Purimaṃ disaṃ kā tvaṃ pabhāsi devate, alaṅkatā tāravarāva osadhī;</p>

<p rend="gathalast">Pucchāmi taṃ kañcanavelliviggahe, ācikkha me tvaṃ katamāsi devatā.</p>

<p rend="hangnum" n="21:236"><hi rend="paranum">21:236</hi><hi rend="dot">.</hi></p>

<p rend="gatha1"> ‘‘Sirāha <pb ed="P" n="5.0399" /> devī manujehi pūjitā, apāpasattūpanisevinī sadā;</p>

<p rend="gathalast">Sudhāvivādena tavantimāgatā, taṃ maṃ sudhāya varapañña bhājaya.</p>

<p rend="hangnum" n="21:237"><hi rend="paranum">21:237</hi><hi rend="dot">.</hi></p>

<p rend="gatha1"> ‘‘Yassāhamicchāmi sudhaṃ mahāmuni, so sabbakāmehi naro pamodati;</p>

<p rend="gathalast">Sirīti maṃ jānahi jūhatuttama, taṃ maṃ sudhāya varapañña bhājayā’’ti.</p>

<p rend="bodytext">Tattha <pb ed="M" n="5.0425" /><hi rend="bold">ato</hi>ti tato. <hi rend="bold">Matā</hi>ti anumatā, atha devavarena anumatā ceva pesitā cāti attho. <hi rend="bold">Sabbo paramappamodito</hi>ti anavaseso hutvā atipamodito. ‘‘Sāma’’ntipi pāṭho, tā devatā <pb ed="V" n="5.0395" /> sāmaṃ disvāti attho. <hi rend="bold">Caturo</hi>ti caturā. Ayameva vā pāṭho, cāturiyena samannāgatāti attho. <hi rend="bold">Tāravarā</hi>ti tārakānaṃ varā. <hi rend="bold">Kañcanavelliviggahe</hi>ti kañcanarūpasadisasarīre. <hi rend="bold">Sirāhā</hi>ti sirī ahaṃ. <hi rend="bold">Tavantimāgatā</hi>ti tava santikaṃ āgatā. <hi rend="bold">Bhājayā</hi>ti yathā maṃ sudhā bhajati, tathā karohi, sudhaṃ me dehīti attho. <hi rend="bold">Jānahī</hi>ti jāna. <hi rend="bold">Jūhatuttamā</hi>ti aggiṃ juhantānaṃ uttama.</p>

<p rend="bodytext">Taṃ sutvā kosiyo āha –</p>

<p rend="hangnum" n="21:238"><hi rend="paranum">21:238</hi><hi rend="dot">.</hi></p>

<p rend="gatha1"> ‘‘Sippena vijjācaraṇena buddhiyā, narā upetā paguṇā sakammunā;</p>

<p rend="gathalast">Tayā vihīnā na labhanti kiñcanaṃ, tayidaṃ na sādhu yadidaṃ tayā kataṃ.</p>

<p rend="hangnum" n="21:239"><hi rend="paranum">21:239</hi><hi rend="dot">.</hi></p>

<p rend="gatha1"> ‘‘Passāmi posaṃ alasaṃ mahagghasaṃ, sudukkulīnampi arūpimaṃ naraṃ;</p>

<p rend="gathalast">Tayānugutto siri jātimāmapi, peseti dāsaṃ viya bhogavā sukhī.</p>

<p rend="hangnum" n="21:240"><hi rend="paranum">21:240</hi><hi rend="dot">.</hi></p>

<p rend="gatha1"> ‘‘Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;</p>

<p rend="gathalast">Na tādisī arahati āsanūdakaṃ, kuto sudhā gaccha na mayha ruccasī’’ti.</p>

<p rend="bodytext">Tattha <hi rend="bold">sippenā</hi>ti hatthiassarathadhanusippādinā. <hi rend="bold">Vijjācaraṇenā</hi>ti vedattayasaṅkhātāya vijjāya ceva sīlena ca. <hi rend="bold">Paguṇā sakammunā</hi>ti attano purisakārena padhānaguṇasamannāgatā. <hi rend="bold">Kiñcana</hi>nti kiñci appamattakampi yasaṃ vā sukhaṃ vā na labhanti. <hi rend="bold">Yadida</hi>nti yaṃ etaṃ issariyatthāya sippāni <pb ed="M" n="5.0426" /> uggaṇhitvā carantānaṃ <pb ed="P" n="5.0400" /> tayā vekallaṃ kataṃ, taṃ te na sādhu. <hi rend="bold">Arūpima</hi>nti virūpaṃ. <hi rend="bold">Tayānugutto</hi>ti tayā anurakkhito. <hi rend="bold">Jātimāmapī</hi>ti jātisampannampi sippavijjācaraṇabuddhikammehi sampannampi. <hi rend="bold">Pesetī</hi>ti pesanakārakaṃ karoti. <hi rend="bold">Taṃ ta</hi>nti tasmā taṃ. <hi rend="bold">Asacca</hi>nti sabhāvasaṅkhāte sacce avattanatāya asaccaṃ uttamabhāvarahitaṃ. <hi rend="bold">Avibhajjasevini</hi>nti avibhajitvā yuttāyuttaṃ ajānitvā sippādisampannepi itarepi sevamānaṃ. <hi rend="bold">Vidurānupātini</hi>nti paṇḍitānupātiniṃ paṇḍite pātetvā pothetvā viheṭhetvā caramānaṃ. <hi rend="bold">Kuto sudhā</hi>ti tādisāya nigguṇāya kuto sudhābhojanaṃ, na me ruccasi, gaccha mā idha tiṭṭhāti.</p>

<p rend="bodytext">Sā tena paṭikkhittā tatthevantaradhāyi. Tato so āsāya saddhiṃ sallapanto āha –</p>

<p rend="hangnum" n="21:241"><hi rend="paranum">21:241</hi><hi rend="dot">.</hi></p>

<p rend="gatha1"> ‘‘Kā <pb ed="V" n="5.0396" /> sukkadāṭhā paṭimukkakuṇḍalā, cittaṅgadā kambuvimaṭṭhadhārinī;</p>

<p rend="gathalast">Osittavaṇṇaṃ paridayha sobhasi, kusaggirattaṃ apiḷayha mañjariṃ.</p>

<p rend="hangnum" n="21:242"><hi rend="paranum">21:242</hi><hi rend="dot">.</hi></p>

<p rend="gatha1"> ‘‘Migīva bhantā saracāpadhārinā, virādhitā mandamiva udikkhasi;</p>

<p rend="gathalast">Ko te dutīyo ida mandalocane, na bhāyasi ekikā kānane vane’’ti.</p>

<p rend="bodytext">Tattha <hi rend="bold">cittaṅgadā</hi>ti citrehi aṅgadehi samannāgatā. <hi rend="bold">Kambuvimaṭṭhadhārinī</hi>ti karaṇapariniṭṭhitena vimaṭṭhasuvaṇṇālaṅkāradhārinī. <hi rend="bold">Osittavaṇṇa</hi>nti avasittaudakadhāravaṇṇaṃ dibbadukūlaṃ. <hi rend="bold">Paridayhā</hi>ti nivāsetvā ceva pārupitvā ca. <hi rend="bold">Kusaggiratta</hi>nti kusatiṇaggisikhāvaṇṇaṃ. <hi rend="bold">Apiḷayha mañjari</hi>nti sapallavaṃ asokakaṇṇikaṃ kaṇṇe piḷandhitvāti vuttaṃ hoti. <hi rend="bold">Saracāpadhārinā</hi>ti luddena. <hi rend="bold">Virādhitā</hi>ti viraddhapahārā. <hi rend="bold">Mandamivā</hi>ti yathā sā migī bhītā vanantare ṭhatvā taṃ mandaṃ mandaṃ oloketi, evaṃ olokesi.</p>

<p rend="bodytext">Tato <pb ed="M" n="5.0427" /> āsā āha –</p>

<p rend="hangnum" n="21:243"><hi rend="paranum">21:243</hi><hi rend="dot">.</hi></p>

<p rend="gatha1"> ‘‘Na me dutīyo idha matthi kosiya, masakkasārappabhavamhi devatā;</p>

<p rend="gathalast">Āsā sudhāsāya tavantimāgatā, taṃ maṃ sudhāya varapañña bhājayā’’ti.</p>

<p rend="bodytext">Tattha <hi rend="bold">masakkasārappabhavā</hi>ti tāvatiṃsabhavane sambhavā.</p>

<p rend="bodytext">Taṃ <pb ed="P" n="5.0401" /> sutvā kosiyo ‘‘tvaṃ kira yo te ruccati, tassa āsāphalanipphādanena āsaṃ desi, yo te na ruccati, tassa na desi, natthi tayā samā patthitatthavināsikā’’ti dīpento āha –</p>

<p rend="hangnum" n="21:244"><hi rend="paranum">21:244</hi><hi rend="dot">.</hi></p>

<p rend="gatha1"> ‘‘Āsāya yanti vāṇijā dhanesino, nāvaṃ samāruyha parenti aṇṇave;</p>

<p rend="gathalast">Te tattha sīdanti athopi ekadā, jīnādhanā enti vinaṭṭhapābhatā.</p>

<p rend="hangnum" n="21:245"><hi rend="paranum">21:245</hi><hi rend="dot">.</hi></p>

<p rend="gatha1"> ‘‘Āsāya khettāni kasanti kassakā, vapanti bījāni karontupāyaso;</p>

<p rend="gathalast">Ītīnipātena avuṭṭhitāya vā, na kiñci vindanti tato phalāgamaṃ.</p>

<p rend="hangnum" n="21:246"><hi rend="paranum">21:246</hi><hi rend="dot">.</hi></p>

<p rend="gatha1"> ‘‘Athattakārāni <pb ed="V" n="5.0397" /> karonti bhattusu, āsaṃ purakkhatvā narā sukhesino;</p>

<p rend="gathalast">Te bhatturatthā atigāḷhitā puna, disā panassanti aladdha kiñcanaṃ.</p>

<p rend="hangnum" n="21:247"><hi rend="paranum">21:247</hi><hi rend="dot">.</hi></p>

<p rend="gatha1"> ‘‘Hitvāna dhaññañca dhanañca ñātake, āsāya saggādhimanā sukhesino;</p>

<p rend="gathalast">Tapanti lūkhampi tapaṃ cirantaraṃ, kumaggamāruyha parenti duggatiṃ.</p>

<p rend="hangnum" n="21:248"><hi rend="paranum">21:248</hi><hi rend="dot">.</hi></p>

<p rend="gatha1"> ‘‘Āsā <pb ed="M" n="5.0428" /> visaṃvādikasammatā ime, āse sudhāsaṃ vinayassu attani;</p>

<p rend="gathalast">Na tādisī arahati āsanūdakaṃ, kuto sudhā gaccha na mayha ruccasī’’ti.</p>

<p rend="bodytext">Tattha <hi rend="bold">parentī</hi>ti pakkhandanti. <hi rend="bold">Jīnādhanā</hi>ti jīnadhanā. Iti tava vasena eke sampajjanti eke vipajjanti, natthi tayā sadisā pāpadhammāti vadati. <hi rend="bold">Karontupāyaso</hi>ti taṃ taṃ kiccaṃ upāyena karonti. <hi rend="bold">Ītīnipātenā</hi>ti visamavātamūsikasalabhasukapāṇakasetaṭṭhikarogādīnaṃ sassupaddavānaṃ aññataranipātena vā. <hi rend="bold">Tato</hi>ti tato sassato te kiñci phalaṃ na vindanti, tesampi āsacchedanakammaṃ tvameva karosīti vadati. <hi rend="bold">Athattakārānī</hi>ti yuddhabhūmīsu purisakāre. <hi rend="bold">Āsaṃ purakkhatvā</hi>ti issariyāsaṃ purato katvā. <hi rend="bold">Bhatturatthā</hi>ti sāmino atthāya. <hi rend="bold">Atigāḷitā</hi>ti paccatthikehi atipīḷitā viluttasāpateyyā ddhastasenavāhanā hutvā. <hi rend="bold">Panassantī</hi>ti palāyanti. <hi rend="bold">Aladdha kiñcana</hi>nti kiñci issariyaṃ alabhitvā <pb ed="P" n="5.0402" />. Iti etesampi issariyālābhaṃ tvameva karosīti vadati. <hi rend="bold">Saggādhimanā</hi>ti saggaṃ adhigantumanā. <hi rend="bold">Lūkha</hi>nti nirojaṃ pañcatapādikaṃ kāyakilamathaṃ. <hi rend="bold">Cirantara</hi>nti cirakālaṃ. <hi rend="bold">Āsā visaṃvādikasammatā ime</hi>ti evaṃ ime sattā saggāsāya duggatiṃ gacchanti, tasmā tvaṃ āsā nāma visaṃvādikasammatā visaṃvādikāti saṅkhaṃ gatā. <hi rend="bold">Āse</hi>ti taṃ ālapati.</p>

<p rend="bodytext">Sāpi tena paṭikkhittā antaradhāyi. Tato saddhāya saddhiṃ sallapanto gāthamāha –</p>

<p rend="hangnum" n="21:249"><hi rend="paranum">21:249</hi><hi rend="dot">.</hi></p>

<p rend="gatha1"> ‘‘Daddallamānā yasasā yasassinī, jighaññanāmavhayanaṃ disaṃ pati;</p>

<p rend="gathalast">Pucchāmi taṃ kañcanavelliviggahe, ācikkha me tvaṃ katamāsi devate’’ti.</p>

<p rend="bodytext">Tattha <hi rend="bold">daddallamānā</hi>ti jalamānā. <hi rend="bold">Jighaññanāmavhayana</hi>nti aparāti ca pacchimāti ca evaṃ jighaññena lāmakena nāmena vuccamānaṃ disaṃ pati daddallamānā tiṭṭhasi.</p>

<p rend="bodytext">Tato <pb ed="M" n="5.0429" /><pb ed="V" n="5.0398" /> sā gāthamāha –</p>

<p rend="hangnum" n="21:250"><hi rend="paranum">21:250</hi><hi rend="dot">.</hi></p>

<p rend="gatha1"> ‘‘Saddhāha devī manujehi pūjitā, apāpasattūpanisevinī sadā;</p>

<p rend="gathalast">Sudhāvivādena tavanti māgatā, taṃ maṃ sudhāya varapañña bhājayā’’ti.</p>

<p rend="bodytext">Tattha <hi rend="bold">saddhā</hi>ti yassa kassaci vacanapattiyāyanā sāvajjāpi hoti anavajjāpi. <hi rend="bold">Pūjitā</hi>ti anavajjakoṭṭhāsavasena pūjitā. <hi rend="bold">Apāpasattūpanisevinī</hi>ti anavajjasaddhāya ca ekantapattiyāyanusabhāvāra paresupi pattiyāyanavidahanasamatthāya devatāyetaṃ nāmaṃ.</p>

<p rend="bodytext">Athaṃ naṃ kosiyo ‘‘ime sattā yassa kassaci vacanaṃ saddahitvā taṃ taṃ karontā kattabbato akattabbameva bahutaraṃ karonti, taṃ sabbaṃ tayā kāritaṃ nāma hotī’’ti vatvā evamāha –</p>

<p rend="hangnum" n="21:251"><hi rend="paranum">21:251</hi><hi rend="dot">.</hi></p>

<p rend="gatha1"> ‘‘Dānaṃ damaṃ cāgamathopi saṃyamaṃ, ādāya saddhāya karonti hekadā;</p>

<p rend="gathalast">Theyyaṃ <pb ed="P" n="5.0403" /> musā kūṭamathopi pesuṇaṃ, karonti heke puna viccutā tayā.</p>

<p rend="hangnum" n="21:252"><hi rend="paranum">21:252</hi><hi rend="dot">.</hi></p>

<p rend="gatha1"> ‘‘Bhariyāsu poso sadisīsu pekkhavā, sīlūpapannāsu patibbatāsupi;</p>

<p rend="gathalast">Vinetvāna chandaṃ kulitthirāsupi, karoti saddhaṃ puna kumbhadāsiyā.</p>

<p rend="hangnum" n="21:253"><hi rend="paranum">21:253</hi><hi rend="dot">.</hi></p>

<p rend="gatha1"> ‘‘Tvameva saddhe paradārasevinī, pāpaṃ karosi kusalampi riñcasi;</p>

<p rend="gathalast">Na tādisī arahati āsanūdakaṃ, kuto sudhā gaccha na mayha ruccasī’’ti.</p>

<p rend="bodytext">Tattha <hi rend="bold">dāna</hi>nti dasavatthukaṃ puññacetanaṃ. <hi rend="bold">Dama</hi>nti indriyadamanaṃ. <hi rend="bold">Cāga</hi>nti deyyadhammapariccāgaṃ. <hi rend="bold">Saṃyama</hi>nti sīlaṃ. <hi rend="bold">Ādāya saddhāyā</hi>ti ‘‘etāni dānādīni mahānisaṃsāni kattabbānī’’ti vadataṃ vacanaṃ saddhāya ādiyitvāpi <pb ed="M" n="5.0430" /> karonti ekadā. <hi rend="bold">Kūṭa</hi>nti tulākūṭādikaṃ vā gāmakūṭādikaṃ kammaṃ vā. <hi rend="bold">Karonti heke</hi>ti eke manussā evarūpesu nāma kālesu imesañca atthāya theyyādīni kattabbānīti kesañci vacanaṃ saddahitvā etānipi karonti. <hi rend="bold">Puna viccutā tayā</hi>ti puna tayā visuttā sāvajjadukkhavipākānetāni na kattabbānīti vadataṃ vacanaṃ apattiyāyitvāpi karonti. Iti tava vasena sāvajjampi anavajjampi kareyyāsi vadati.</p>

<p rend="bodytext"><hi rend="bold">Sadisīsū</hi>ti <pb ed="V" n="5.0399" /> jātigottasīlādīhi sadisīsu. <hi rend="bold">Pekkhavā</hi>ti pekkhā vuccati taṇhā, sataṇhoti attho. <hi rend="bold">Chanda</hi>nti chandarāgaṃ. <hi rend="bold">Karoti saddha</hi>nti kumbhadāsiyāpi vacane saddhaṃ karoti, tassā ‘‘ahaṃ tumhākaṃ idaṃ nāma upakāraṃ karissāmī’’ti vadantiyā pattiyāyitvā kulitthiyopi chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi vacane saddhaṃ katvāva paradāraṃ sevati. <hi rend="bold">Tvameva saddhe paradārasevinī</hi>ti yasmā taṃ taṃ pattiyāyitvā tava vasena paradāraṃ sevanti pāpaṃ karonti kusalaṃ jahanti, tasmā tvameva paradārasevinī tvaṃ pāpāni karosi, kusalampi riñcasi, natthi tayā samā lokavināsikā pāpadhammā, gaccha na me ruccasīti.</p>

<p rend="bodytext">Sā tattheva antaradhāyi. Kosiyopi uttarato ṭhitāya hiriyā saddhiṃ sallapanto gāthādvayamāha –</p>

<p rend="hangnum" n="21:254"><hi rend="paranum">21:254</hi><hi rend="dot">.</hi></p>

<p rend="gatha1"> ‘‘Jighaññarattiṃ aruṇasmimūhate, yā dissati uttamarūpavaṇṇinī;</p>

<p rend="gathalast">Tathūpamā <pb ed="P" n="5.0404" /> maṃ paṭibhāsi devate, ācikkha me tvaṃ katamāsi accharā.</p>

<p rend="hangnum" n="21:255"><hi rend="paranum">21:255</hi><hi rend="dot">.</hi></p>

<p rend="gatha1"> ‘‘Kāḷā nidāgheriva aggijāriva, anileritā lohitapattamālinī;</p>

<p rend="gathalast">Kā tiṭṭhasi mandamigāvalokayaṃ, bhāsesamānāva giraṃ na muñcasī’’ti.</p>

<p rend="bodytext">Tattha <hi rend="bold">jighaññaratti</hi>nti pacchimarattiṃ, rattipariyosāneti attho. <hi rend="bold">Ūhate</hi>ti aruṇe uggate. <hi rend="bold">Yā</hi>ti yā puratthimā disā rattasuvaṇṇatāya uppamarūpadharā <pb ed="M" n="5.0431" /> hutvā dissati. <hi rend="bold">Kāḷā nidāgherivā</hi>ti nidāghasamaye kāḷavalli viya. <hi rend="bold">Aggijārivā</hi>ti aggijālā iva, sāpi nijjhāmakhettesu taruṇauṭṭhitakāḷavalli viyāti attho. <hi rend="bold">Lohitapattamālinī</hi>ti lohitavaṇṇehi pattehi parivutā. <hi rend="bold">Kā tiṭṭhasī</hi>ti yathā sā taruṇakāḷavalli vāteritā vilāsamānā sobhamānā tiṭṭhati, evaṃ kā nāma tvaṃ tiṭṭhasi. <hi rend="bold">Bhāsesamānāvā</hi>ti mayā saddhiṃ bhāsitukāmā viya hosi, na ca giraṃ muñcasi.</p>

<p rend="bodytext">Tato sā gāthamāha –</p>

<p rend="hangnum" n="21:256"><hi rend="paranum">21:256</hi><hi rend="dot">.</hi></p>

<p rend="gatha1"> ‘‘Hirāha <pb ed="V" n="5.0400" /> devī manujehi pūjitā, apāpasattūpanisevinī sadā;</p>

<p rend="gatha2">Sudhāvivādena tavantimāgatā, sāhaṃ na sakkomi sudhampi yācituṃ;</p>

<p rend="gathalast">Kopīnarūpā viya yācanitthiyā’’ti.</p>

<p rend="bodytext">Tattha <hi rend="bold">hirāha</hi>nti hirī ahaṃ. <hi rend="bold">Sudhampī</hi>ti sā ahaṃ sudhābhojanaṃ taṃ yācitumpi na sakkomi. Kiṃkāraṇā? <hi rend="bold">Kopīnarūpā viya yācanitthiyā,</hi> yasmā itthiyā yācanā nāma kopīnarūpā viya rahassaṅgavivaraṇasadisā hoti, nillajjā viya hotīti attho.</p>

<p rend="bodytext">Taṃ sutvā tāpaso dve gāthā abhāsi –</p>

<p rend="hangnum" n="21:257"><hi rend="paranum">21:257</hi><hi rend="dot">.</hi></p>

<p rend="bodytext"> ‘‘Dhammena ñāyena sugatte lacchasi, eso hi dhammo na hi yācanā sudhā.</p>

<p rend="gathalast">Taṃ taṃ ayācantimahaṃ nimantaye, sudhāya yañcicchasi tampi dammi te.</p>

<p rend="hangnum" n="21:258"><hi rend="paranum">21:258</hi><hi rend="dot">.</hi></p>

<p rend="gatha1"> ‘‘Sā <pb ed="P" n="5.0405" /> tvaṃ mayā ajja sakamhi assame, nimantitā kañcanavelliviggahe;</p>

<p rend="gathalast">Tuvañhi me sabbarasehi pūjiyā, taṃ pūjayitvāna sudhampi asniye’’ti.</p>

<p rend="bodytext">Tattha <hi rend="bold">dhammenā</hi>ti sabhāvena. <hi rend="bold">Ñāyenā</hi>ti kāraṇena. <hi rend="bold">Na hi yācanā sudhā</hi>ti na hi yācanāya sudhā labbhati, teneva kāraṇena itarā tisso <pb ed="M" n="5.0432" /> nalabhiṃsu. <hi rend="bold">Taṃ ta</hi>nti tasmā taṃ. <hi rend="bold">Yañcicchasī</hi>ti na kevalaṃ nimantemiyeva, yañca sudhaṃ icchasi, tampi dammi te. <hi rend="bold">Kañcanavelliviggahe</hi>ti kañcanarāsisassirikasarīre. <hi rend="bold">Pūjiyā</hi>ti na kevalaṃ sudhāya, aññehipi sabbarasehi tvaṃ mayā pūjetabbayuttakāva. <hi rend="bold">Asniye</hi>ti taṃ pūjetvā sace sudhāya avasesaṃ bhavissati, ahampi bhuñjissāmi.</p>

<p rend="bodytext">Tato aparā abhisambuddhagāthā –</p>

<p rend="hangnum" n="21:259"><hi rend="paranum">21:259</hi><hi rend="dot">.</hi></p>

<p rend="gatha1"> ‘‘Sā kosiyenānumatā jutīmatā, addhā hiri rammaṃ pāvisi yassamaṃ;</p>

<p rend="gathalast">Udakavantaṃ phalamariyapūjitaṃ, apāpasattūpanisevitaṃ sadā.</p>

<p rend="hangnum" n="21:260"><hi rend="paranum">21:260</hi><hi rend="dot">.</hi></p>

<p rend="gatha1"> ‘‘Rukkhaggahānā bahukettha pupphitā, ambā piyālā panasā ca kiṃsukā;</p>

<p rend="gathalast">Sobhañjanā loddamathopi paddhakā, kekā ca bhaṅgā tilakā supupphitā.</p>

<p rend="hangnum" n="21:261"><hi rend="paranum">21:261</hi><hi rend="dot">.</hi></p>

<p rend="gatha1"> ‘‘Sālā <pb ed="V" n="5.0401" /> karerī bahukettha jambuyo, assatthanigrodhamadhukavetasā;</p>

<p rend="gathalast">Uddālakā pāṭali sinduvārakā, manuññagandhā mucalindaketakā.</p>

<p rend="hangnum" n="21:262"><hi rend="paranum">21:262</hi><hi rend="dot">.</hi></p>

<p rend="gatha1"> ‘‘Hareṇukā veḷukā keṇu tindukā, sāmākanīvāramathopi cīnakā;</p>

<p rend="gathalast">Mocā kadalī bahukettha sāliyo, pavīhayo ābhūjino ca taṇḍulā.</p>

<p rend="hangnum" n="21:263"><hi rend="paranum">21:263</hi><hi rend="dot">.</hi></p>

<p rend="gatha1"> ‘‘Tassevuttarapassena, jātā pokkharaṇī sivā;</p>

<p rend="gathalast">Akakkasā apabbhārā, sādhu appaṭigandhikā.</p>

<p rend="hangnum" n="21:264"><hi rend="paranum">21:264</hi><hi rend="dot">.</hi></p>

<p rend="gatha1"> ‘‘Tattha macchā sanniratā, khemino bahubhojanā;</p>

<p rend="gatha2">Siṅgū savaṅkā saṃkulā, satavaṅkā ca rohitā;</p>

<p rend="gathalast">Āḷigaggarakākiṇṇā, pāṭhīnā kākamacchakā.</p>

<p rend="hangnum" n="21:265"><hi rend="paranum">21:265</hi><hi rend="dot">.</hi></p>

<p rend="gatha1"> ‘‘Tattha <pb ed="M" n="5.0433" /><pb ed="P" n="5.0406" /> pakkhī sanniratā, khemino bahubhojanā;</p>

<p rend="gatha2">Haṃsā koñcā mayūrā ca, cakkavākā ca kukkuhā;</p>

<p rend="gathalast">Kuṇālakā bahū citrā, sikhaṇḍī jīvajīvakā.</p>

<p rend="hangnum" n="21:266"><hi rend="paranum">21:266</hi><hi rend="dot">.</hi></p>

<p rend="gatha1"> ‘‘Tattha pānāya māyanti, nānā migagaṇā bahū;</p>

<p rend="gathalast">Sīhā byagghā varāhā ca, acchakokataracchayo.</p>

<p rend="hangnum" n="21:267"><hi rend="paranum">21:267</hi><hi rend="dot">.</hi></p>

<p rend="gatha1"> ‘‘Palāsādā gavajā ca, mahiṃsā rohitā rurū;</p>

<p rend="gatha2">Eṇeyyā ca varāhā ca, gaṇino nīkasūkarā;</p>

<p rend="gathalast">Kadalimigā bahukettha, biḷārā sasakaṇṇikā.</p>

<p rend="hangnum" n="21:268"><hi rend="paranum">21:268</hi><hi rend="dot">.</hi></p>

<p rend="gatha1"> ‘‘Chamāgirī pupphavicitrasanthatā, dijābhighuṭṭhā dijasaṅghasevitā’’ti.</p>

<p rend="bodytext">Tattha <hi rend="bold">jutīmatā</hi>ti ānubhāvasampannena. <hi rend="bold">Pāvisi yassama</hi>nti pāvisi assamaṃ, <hi rend="bold">ya</hi>-kāro byañjanasandhikaro. <hi rend="bold">Udakavanta</hi>nti tesu tesu ṭhānesu udakasampannaṃ. <hi rend="bold">Phala</hi>nti anekaphalasampannaṃ. <hi rend="bold">Ariyapūjita</hi>nti nīvaraṇadosarahitehi jhānalābhīhi ariyehi pūjitaṃ pasatthaṃ. <hi rend="bold">Rukkhaggahānā</hi>ti pupphūpagaphalūpagarukkhagahanā. <hi rend="bold">Sobhañjanā</hi>ti siggurukkhā. <hi rend="bold">Loddamathopi paddhakā</hi>ti loddarukkhā ca padumarukkhā <pb ed="V" n="5.0402" /> ca. <hi rend="bold">Kekā ca bhaṅgā</hi>ti evaṃnāmakā rukkhā eva. <hi rend="bold">Karerī</hi>ti karerirukkhā. <hi rend="bold">Uddālakā</hi>ti vātaghātakā. <hi rend="bold">Mucalindaketakā</hi>ti mucalindā ca pañcavidhaketakā ca. <hi rend="bold">Hareṇukā</hi>ti aparaṇṇajāti. <hi rend="bold">Veḷukā</hi>ti vaṃsabhedakā. <hi rend="bold">Keṇū</hi>ti araññamāsā. <hi rend="bold">Tindukā</hi>ti timbarurukkhā. <hi rend="bold">Cīnakā</hi>ti khuddakarājamāsā. <hi rend="bold">Mocā</hi>ti aṭṭhikakadaliyo. <hi rend="bold">Sāliyo</hi>ti nānappakārā jātassaraṃ upanissāya jātā sāliyo. <hi rend="bold">Pavīhayo</hi>ti nānappakārā vīhayo. <hi rend="bold">Ābhūjino</hi>ti bhujapattā. <hi rend="bold">Taṇḍulā</hi>ti nikkuṇḍakathusāni sayaṃjātataṇḍulasīsāni.</p>

<p rend="bodytext"><hi rend="bold">Tassevā</hi>ti, bhikkhave, tasseva assamassa uttaradisābhāge. <hi rend="bold">Pokkharaṇī</hi>ti pañcavidhapadumasañchannā jātassarapokkharaṇī. <hi rend="bold">Akakkasā</hi>ti macchasippikasevālādikakkasarahitā. <hi rend="bold">Apabbhārā</hi>ti acchinnataṭā samatitthā. <hi rend="bold">Appaṭigandhikā</hi>ti apaṭikkūlagandhena udakena samannāgatā. <hi rend="bold">Tatthā</hi>ti tassā pokkharaṇiyā. <hi rend="bold">Khemino</hi>ti abhayā. <hi rend="bold">‘‘Siṅgū’’</hi>tiādīni tesaṃ macchānaṃ <pb ed="M" n="5.0434" /> nāmāni. <hi rend="bold">Kuṇālakā</hi>ti kokilā. <hi rend="bold">Citrā</hi>ti citrapattā. <hi rend="bold">Sikhaṇḍī</hi>ti uṭṭhitasikhā morā, aññepi vā matthake jātasikhā pakkhino. <hi rend="bold">Pānāya māyantī</hi>ti pānāya āyanti. <hi rend="bold">Palāsādā</hi>ti khaggā. <hi rend="bold">Gavajā</hi>ti gavayā. <hi rend="bold">Gaṇino</hi>ti gokaṇṇā. <hi rend="bold">Kaṇṇikā</hi>ti kaṇṇikamigā. <hi rend="bold">Chamāgirī</hi>ti bhūmisamapatthaṭā piṭṭhipāsāṇā. <hi rend="bold">Pupphavicitrasanthatā</hi>ti vicitrapupphasanthatā. <hi rend="bold">Dijābhighuṭṭhā</hi>ti madhurassarehi dijehi abhighuṭṭhā. Evarūpā tattha bhūmipabbatāti evaṃ bhagavā kosiyassa assamaṃ vaṇṇeti.</p>

<p rend="bodytext">Idāni hirideviyā tattha pavisanādīni dassetuṃ āha –</p>

<p rend="hangnum" n="21:269"><hi rend="paranum">21:269</hi><hi rend="dot">.</hi></p>

<p rend="gatha1"> ‘‘Sā <pb ed="P" n="5.0407" /> suttacā nīladumābhilambitā, vijjū mahāmegharivānupajjatha;</p>

<p rend="gatha2">Tassā susambandhasiraṃ kusāmayaṃ, suciṃ sugandhaṃ ajinūpasevitaṃ;</p>

<p rend="gathalast">Atricca kocchaṃ hirimetadabravi, nisīda kalyāṇi sukhayidamāsanaṃ.</p>

<p rend="hangnum" n="21:270"><hi rend="paranum">21:270</hi><hi rend="dot">.</hi></p>

<p rend="gatha1"> ‘‘Tassā tadā kocchagatāya kosiyo, yadicchamānāya jaṭājinandharo;</p>

<p rend="gathalast">Navehi pattehi sayaṃ sahūdakaṃ, sudhābhihāsī turito mahāmuni.</p>

<p rend="hangnum" n="21:271"><hi rend="paranum">21:271</hi><hi rend="dot">.</hi></p>

<p rend="gatha1"> ‘‘Sā taṃ paṭiggayha ubhohi pāṇibhi, iccabravi attamanā jaṭādharaṃ;</p>

<p rend="gathalast">Handāhaṃ etarahi pūjitā tayā, gaccheyyaṃ brahme tidivaṃ jitāvinī.</p>

<p rend="hangnum" n="21:272"><hi rend="paranum">21:272</hi><hi rend="dot">.</hi></p>

<p rend="gatha1"> ‘‘Sā <pb ed="V" n="5.0403" /> kosiyenānumatā jutīmatā, udīritā vaṇṇamadena mattā;</p>

<p rend="gathalast">Sakāse gantvāna sahassacakkhuno, ayaṃ sudhā vāsava dehi me jayaṃ.</p>

<p rend="hangnum" n="21:273"><hi rend="paranum">21:273</hi><hi rend="dot">.</hi></p>

<p rend="gatha1"> ‘‘Tamena <pb ed="M" n="5.0435" /> sakkopi tadā apūjayi, sahindadevā surakaññamuttamaṃ;</p>

<p rend="gathalast">Sā pañjalī devamanussapūjitā, navamhi kocchamhi yadā upāvisī’’ti.</p>

<p rend="bodytext">Tattha <hi rend="bold">suttacā</hi>ti succhavī. <hi rend="bold">Nīladumābhilambitā</hi>ti nīlesu dumesu abhilambitā hutvā, taṃ taṃ nīladumasākhaṃ parāmasantīti attho. <hi rend="bold">Mahāmegharivā</hi>ti tena nimantitā mahāmeghavijju viya tassa taṃ assamaṃ pāvisi. <hi rend="bold">Tassā</hi>ti tassā hiriyā. <hi rend="bold">Susambandhasira</hi>nti suṭṭhu sambandhasīsaṃ. <hi rend="bold">Kusāmaya</hi>nti usīrādimissakakusatiṇamayaṃ. <hi rend="bold">Sugandha</hi>nti usīrena ceva aññena sugandhatiṇena ca missakattā sugandhaṃ. <hi rend="bold">Ajinūpasevita</hi>nti upariatthatena ajinacammena upasevitaṃ. <hi rend="bold">Atricca koccha</hi>nti evarūpaṃ kocchāsanaṃ paṇṇasāladvāre attharitvā. <hi rend="bold">Sukhayidamāsana</hi>nti sukhaṃ nisīda idamāsanaṃ.</p>

<p rend="bodytext"><hi rend="bold">Ya</hi>nti yāvadatthaṃ. <hi rend="bold">Icchamānāyā</hi>ti sudhaṃ icchantiyā. <hi rend="bold">Navehi pattehī</hi>ti taṅkhaṇaññeva pokkharaṇito ābhatehi allapaduminipattehi. <hi rend="bold">Saya</hi>nti sahatthena. <hi rend="bold">Sahūdaka</hi>nti <pb ed="P" n="5.0408" /> dakkhiṇodakasahitaṃ. <hi rend="bold">Sudhābhihāsī</hi>ti sudhaṃ abhihari. <hi rend="bold">Turito</hi>ti somanassavegena turito. <hi rend="bold">Handā</hi>ti vavassaggatthe nipāto. <hi rend="bold">Jitāvinī</hi>ti vijayappattā hutvā.</p>

<p rend="bodytext"><hi rend="bold">Anumatā</hi>ti idāni yathāruciṃ gacchāti anuññātā. <hi rend="bold">Udīritā</hi>ti tidasapuraṃ gantvā sakkassa santike ayaṃ sudhāti udīrayi. <hi rend="bold">Surakañña</hi>nti devadhītaraṃ. <hi rend="bold">Uttama</hi>nti pavaraṃ. <hi rend="bold">Sā pañjalī devamanussapūjitā</hi>ti pañjalī devehi ca manussehi ca pūjitā. <hi rend="bold">Yadā</hi>ti yadā nisīdanatthāya sakkena dāpite nave kañcanapīṭhasaṅkhāte kocche sā upāvisi, tadā naṃ tattha nisinnaṃ sakko ca sesadevatā ca pāricchattakapupphādīhi pūjayiṃsu.</p>

<p rend="bodytext">Evaṃ sakko taṃ pūjetvā cintesi – ‘‘kena nu kho kāraṇena kosiyo sesānaṃ adatvā imissāva sudhaṃ adāsī’’ti. So tassa kāraṇassa jānanatthāya puna mātaliṃ pesesi. Tamatthaṃ āvi karonto satthā āha –</p>

<p rend="hangnum" n="21:274"><hi rend="paranum">21:274</hi><hi rend="dot">.</hi></p>

<p rend="gatha1"> ‘‘Tameva <pb ed="M" n="5.0436" /><pb ed="V" n="5.0404" /> saṃsī punadeva mātaliṃ, sahassanetto tidasānamindo;</p>

<p rend="gatha2">Gantvāna vākyaṃ mama brūhi kosiyaṃ, āsāya saddhā siriyā ca kosiya;</p>

<p rend="gathalast">Hirī sudhaṃ kena malattha hetunā’’ti.</p>

<p rend="bodytext">Tattha <hi rend="bold">saṃsī</hi>ti abhāsi. <hi rend="bold">Vākyaṃ mamā</hi>ti mama vākyaṃ kosiyaṃ brūhi. <hi rend="bold">Āsāya saddhā siriyā cā</hi>ti āsāto ca saddhāto ca sirito ca hirīyeva kena hetunā sudhamalatthāti.</p>

<p rend="bodytext">So tassa vacanaṃ sampaṭicchitvā vejayantarathamāruyha agamāsi. Tamatthaṃ pakāsento satthā āha –</p>

<p rend="hangnum" n="21:275"><hi rend="paranum">21:275</hi><hi rend="dot">.</hi></p>

<p rend="gatha1"> ‘‘Taṃ suplavatthaṃ udatārayī rathaṃ, daddallamānaṃ upakāriyasādisaṃ;</p>

<p rend="gathalast">Jambonadīsaṃ tapaneyyasannibhaṃ, alaṅkataṃ kañcanacittasannibhaṃ.</p>

<p rend="hangnum" n="21:276"><hi rend="paranum">21:276</hi><hi rend="dot">.</hi></p>

<p rend="gatha1"> ‘‘Suvaṇṇacandettha bahū nipātitā, hatthī gavāssā kikibyagghadīpiyo;</p>

<p rend="gathalast">Eṇeyyakā laṅghamayettha pakkhino, migettha veḷuriyamayā yudhā yutā.</p>

<p rend="hangnum" n="21:277"><hi rend="paranum">21:277</hi><hi rend="dot">.</hi></p>

<p rend="gatha1"> ‘‘Tatthassarājaharayo ayojayuṃ, dasasatāni susunāgasādise;</p>

<p rend="gathalast">Alaṅkate <pb ed="P" n="5.0409" /> kañcanajāluracchade, āveḷine saddagame asaṅgite.</p>

<p rend="hangnum" n="21:278"><hi rend="paranum">21:278</hi><hi rend="dot">.</hi></p>

<p rend="gatha1"> ‘‘Taṃ yānaseṭṭhaṃ abhiruyha mātali, disā imāyo abhinādayittha;</p>

<p rend="gathalast">Nabhañca selañca vanappatiniñca, sasāgaraṃ pabyathayittha mediniṃ.</p>

<p rend="hangnum" n="21:279"><hi rend="paranum">21:279</hi><hi rend="dot">.</hi></p>

<p rend="gatha1"> ‘‘Sa <pb ed="M" n="5.0437" /> khippameva upagamma assamaṃ, pāvāramekaṃsakato katañjalī;</p>

<p rend="gathalast">Bahussutaṃ vuddhaṃ vinītavantaṃ, iccabravi mātali devabrāhmaṇaṃ.</p>

<p rend="hangnum" n="21:280"><hi rend="paranum">21:280</hi><hi rend="dot">.</hi></p>

<p rend="gatha1"> ‘‘Indassa vākyaṃ nisāmehi kosiya, dūto ahaṃ pucchati taṃ purindado;</p>

<p rend="gathalast">Āsāya saddhā siriyā ca kosiya, hirī sudhaṃ kena malattha hetunā’’ti.</p>

<p rend="bodytext">Tattha <hi rend="bold">taṃ suplavattha</hi>nti taṃ vejayantarathaṃ sukhena plavanatthaṃ. <hi rend="bold">Udatārayī</hi>ti uttāresi ukkhipitvā gamanasajjamakāsi. <hi rend="bold">Upakāriyasādisa</hi>nti upakaraṇabhaṇḍehi sadisaṃ, yathā tassa aggisikhāya <pb ed="V" n="5.0405" /> samānavaṇṇāni upakaraṇāni jalanti, tatheva jalitanti attho. <hi rend="bold">Jambonadīsa</hi>nti jambunadasaṅkhātaṃ rattasuvaṇṇamayaṃ īsaṃ. <hi rend="bold">Kañcanacittasannibha</hi>nti, kañcanamayena sattaratanavicittena aṭṭhamaṅgalena samannāgataṃ. <hi rend="bold">Suvaṇṇacandetthā</hi>ti suvaṇṇamayā candakā ettha rathe. <hi rend="bold">Hatthī</hi>ti suvaṇṇarajatamaṇimayā hatthī. <hi rend="bold">Gavā</hi>dīsupi eseva nayo. <hi rend="bold">Laṅghamayettha pakkhino</hi>ti ettha rathe laṅghamayā nānāratanamayā pakkhigaṇāpi paṭipāṭiyā ṭhitā. <hi rend="bold">Yudhā yutā</hi>ti attano attano yudhena saddhiṃ yuttā hutvā dassitā.</p>

<p rend="bodytext"><hi rend="bold">Assarājaharayo</hi>ti harivaṇṇamanomayaassarājāno. <hi rend="bold">Susunāgasādise</hi>ti balasampattiyā taruṇanāgasadise. <hi rend="bold">Kañcanajāluracchade</hi>ti kañcanajālamayena uracchadālaṅkārena samannāgate. <hi rend="bold">Āveḷine</hi>ti āveḷasaṅkhātehi kaṇṇālaṅkārehi yutte. <hi rend="bold">Saddagame</hi>ti patodappahāraṃ vinā saddamatteneva gamanasīle. <hi rend="bold">Asaṅgīte</hi>ti nissaṅge sīghajave evarūpe assarāje tattha yojesunti attho.</p>

<p rend="bodytext"><hi rend="bold">Abhinādayitthā</hi>ti yānasaddena ekaninnādaṃ akāsi. <hi rend="bold">Vanappatiniñcā</hi>ti vanappatinī ca vanasaṇḍe cāti attho. <hi rend="bold">Pabyathayitthā</hi>ti kampayittha. Tattha ākāsaṭṭhakavimānakampanena nabhakampanaṃ veditabbaṃ. <hi rend="bold">Pāvāramekaṃsakato</hi>ti ekaṃsakatapāvāradibbavattho. <hi rend="bold">Vuddha</hi>nti guṇavuddhaṃ. <hi rend="bold">Vinītavanta</hi>nti vinītena <pb ed="M" n="5.0438" /> ācāravattena samannāgataṃ. <hi rend="bold">Iccabravī</hi>ti rathaṃ ākāse ṭhapetvā otaritvā evaṃ abravi. <hi rend="bold">Devabrāhmaṇa</hi>nti devasamaṃ brāhmaṇaṃ.</p>

<p rend="bodytext">So <pb ed="P" n="5.0410" /> tassa vacanaṃ sutvā gāthamāha –</p>

<p rend="hangnum" n="21:281"><hi rend="paranum">21:281</hi><hi rend="dot">.</hi></p>

<p rend="bodytext"> ‘‘Andhā sirī maṃ paṭibhāti mātali, saddhā aniccā pana devasārathi.</p>

<p rend="gathalast">Āsā visaṃvādikasammatā hi me, hirī ca ariyamhi guṇe patiṭṭhitā’’ti.</p>

<p rend="bodytext">Tattha <hi rend="bold">andhā</hi>ti sippādisampannepi asampannepi bhajanato ‘‘andhā’’ti maṃ paṭibhāti. <hi rend="bold">Aniccā</hi>ti saddhā pana taṃ taṃ vatthuṃ pahāya aññasmiṃ aññasmiṃ uppajjanato hutvā abhāvākārena ‘‘aniccā’’ti maṃ paṭibhāti. <hi rend="bold">Visaṃvādikasammatā</hi>ti āsā pana yasmā dhanatthikā nāvāya samuddaṃ pakkhanditvā vinaṭṭhapābhatā enti, tasmā ‘‘visaṃvādikā’’ti maṃ paṭibhāti. <hi rend="bold">Ariyamhi guṇe</hi>ti hirī pana hirottappasabhāvasaṅkhāte parisuddhe ariyaguṇe patiṭṭhitāti.</p>

<p rend="bodytext">Idāni <pb ed="V" n="5.0406" /> tassā guṇaṃ vaṇṇento āha –</p>

<p rend="hangnum" n="21:282"><hi rend="paranum">21:282</hi><hi rend="dot">.</hi></p>

<p rend="gatha1"> ‘‘Kumāriyo yācimā gottarakkhitā, jiṇṇā ca yā yā ca sabhattuitthiyo;</p>

<p rend="gathalast">Tā chandarāgaṃ purisesu uggataṃ, hiriyā nivārenti sacittamattano.</p>

<p rend="hangnum" n="21:283"><hi rend="paranum">21:283</hi><hi rend="dot">.</hi></p>

<p rend="gatha1"> ‘‘Saṅgāmasīse sarasattisaṃyute, parājitānaṃ patataṃ palāyinaṃ;</p>

<p rend="gathalast">Hiriyā nivattanti jahitva jīvitaṃ, te sampaṭicchanti punā hirīmanā.</p>

<p rend="hangnum" n="21:284"><hi rend="paranum">21:284</hi><hi rend="dot">.</hi></p>

<p rend="gatha1"> ‘‘Velā yathā sāgaravegavārinī, hirāya hi pāpajanaṃ nivārinī;</p>

<p rend="gathalast">Taṃ sabbaloke hirimariyapūjitaṃ, indassa taṃ vedaya devasārathī’’ti.</p>

<p rend="bodytext">Tattha <pb ed="M" n="5.0439" /><hi rend="bold">jiṇṇā</hi>ti vidhavā. <hi rend="bold">Sabhattū</hi>ti sasāmikā taruṇitthiyo. <hi rend="bold">Attano</hi>ti tā sabbāpi parapurisesu attano chandarāgaṃ uggataṃ viditvā ‘‘ayuttametaṃ amhāka’’nti hiriyā sacittaṃ nivārenti, pāpakammaṃ na karonti. <hi rend="bold">Patataṃ palāyina</hi>nti patantānañca palāyantānañca antare. <hi rend="bold">Jahitva jīvita</hi>nti ye hirimanto honti, te attano jīvitaṃ cajitvā hiriyā nivattanti, evaṃ nivattā ca pana te hirīmanā puna attano sāmikaṃ sampaṭicchanti, amittahatthato mocetvā gaṇhanti. <hi rend="bold">Pāpajanaṃ nivārinī</hi>ti pāpato janaṃ nivārinī, ayameva vā pāṭho <pb ed="P" n="5.0411" />. <hi rend="bold">Ta</hi>nti taṃ hiriṃ. <hi rend="bold">Ariyapūjita</hi>nti ariyehi buddhādīhi pūjitaṃ. <hi rend="bold">Indassa taṃ vedayā</hi>ti yasmā evaṃ mahāguṇā ariyapūjitāvesā, tasmā taṃ evaṃ uttamā nāmesāti indassa kathehīti.</p>

<p rend="bodytext">Taṃ sutvā mātali gāthamāha –</p>

<p rend="hangnum" n="21:285"><hi rend="paranum">21:285</hi><hi rend="dot">.</hi></p>

<p rend="gatha1"> ‘‘Ko te imaṃ kosiya diṭṭhimodahi, brahmā mahindo atha vā pajāpati;</p>

<p rend="gathalast">Hirāya devesu hi seṭṭhasammatā, dhītā mahindassa mahesi jāyathā’’ti.</p>

<p rend="bodytext">Tattha <hi rend="bold">diṭṭhi</hi>nti ‘‘hirī nāma mahāguṇā ariyapūjitā’’ti laddhiṃ. <hi rend="bold">Odahī</hi>ti hadaye pavesesi. <hi rend="bold">Seṭṭhasammatā</hi>ti tava santike sudhāya laddhakālato paṭṭhāya indassa santike kañcanāsanaṃ labhitvā sabbadevatāhi pūjiyamānā uttamasammatā jāyatha.</p>

<p rend="bodytext">Evaṃ tasmiṃ kathenteyeva kosiyassa taṅkhaṇaññeva cavanadhammo jāto. Atha naṃ, mātali, ‘‘kosiya <pb ed="V" n="5.0407" /> āyusaṅkhāro te ossaṭṭho, cavanadhammopi te sampatto, kiṃ te manussalokena, devalokaṃ gacchāmā’’ti tattha netukāmo hutvā gāthamāha –</p>

<p rend="hangnum" n="21:286"><hi rend="paranum">21:286</hi><hi rend="dot">.</hi></p>

<p rend="gatha1"> ‘‘Handehi dāni tidivaṃ apakkama, rathaṃ samāruyha mamāyitaṃ imaṃ;</p>

<p rend="gathalast">Indo ca taṃ indasagotta kaṅkhati, ajjeva tvaṃ indasahabyataṃ vajā’’ti.</p>

<p rend="bodytext">Tattha <pb ed="M" n="5.0440" /><hi rend="bold">mamāyita</hi>nti piyaṃ manāpaṃ. <hi rend="bold">Indasagottā</hi>ti purimabhave indena samānagotta. <hi rend="bold">Kaṅkhatī</hi>ti tavāgamanaṃ icchanto kaṅkhati.</p>

<p rend="bodytext">Iti tasmiṃ kosiyena saddhiṃ kathenteyeva kosiyo cavitvā opapātiko devaputto hutvā āruyha dibbarathe aṭṭhāsi. Atha naṃ, mātali, sakkassa santikaṃ nesi. Sakko taṃ disvāva tuṭṭhamānaso attano dhītaraṃ hirideviṃ tassa aggamahesiṃ katvā adāsi, aparimāṇamassa issariyaṃ ahosi. Tamatthaṃ viditvā ‘‘anomasattānaṃ kammaṃ nāma evaṃ visujjhatī’’ti satthā osānagāthamāha –</p>

<p rend="hangnum" n="21:287"><hi rend="paranum">21:287</hi><hi rend="dot">.</hi></p>

<p rend="gatha1"> ‘‘Evaṃ visujjhanti apāpakammino, atho suciṇṇassa phalaṃ na nassati;</p>

<p rend="gathalast">Ye <pb ed="P" n="5.0412" /> keci maddakkhu sudhāya bhojanaṃ, sabbeva te indasahabyataṃ gatā’’ti.</p>

<p rend="bodytext">Tattha <hi rend="bold">apāpakammino</hi>ti apāpakammā sattā evaṃ visujjhanti <hi rend="bold">ye keci maddakkhū</hi>ti ye keci sattā tasmiṃ himavantapadese tadā kosiyena hiriyā dīyamānaṃ sudhābhojanaṃ addasaṃsu. <hi rend="bold">Sabbeva te</hi>ti te sabbepi taṃ dānaṃ anumoditvā cittaṃ pasādetvā indasahabyataṃ gatāti.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepetaṃ adānābhirataṃ thaddhamacchariyaṃ samānaṃ ahaṃ damesiṃyevā’’ti vatvā jātakaṃ samodhānesi ‘‘tadā hirī devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando, sūriyo kassapo, cando moggallāno, nārado sāriputto, sakko ahameva ahosi’’nti.</p>

<p rend="centre">Sudhābhojanajātakavaṇṇanā tatiyā.</p>

<p rend="title">(536) 4. Kuṇālajātakavaṇṇanā</p>

<p rend="bodytext"><hi rend="bold">Evamakkhāyatī</hi>ti <pb ed="V" n="5.0408" /> idaṃ satthā kuṇāladahe viharanto anabhiratipīḷite pañcasate bhikkhū ārabbha kathesi. Tatrāyaṃ anupubbikathā – sākiyakoliyā <pb ed="M" n="5.0441" /> kira kapilavatthunagarassa ca koliyanagarassa ca antare rohiṇiṃ nāma nadiṃ ekenevāvaraṇena bandhāpetvā sassāni kārenti. Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu. Tattha koliyanagaravāsino vadiṃsu – ‘‘idaṃ udakaṃ ubhayato nīhariyamānaṃ neva tumhākaṃ, na amhākaṃ pahossati, amhākaṃ pana sassaṃ ekaudakeneva nipphajjissati, idaṃ udakaṃ amhākaṃ dethā’’ti. Kapilavatthuvāsino vadiṃsu – ‘‘tumhesu koṭṭhe pūretvā ṭhitesu mayaṃ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ udakaṃ amhākaṃ dethā’’ti. ‘‘Na mayaṃ dassāmā’’ti? ‘‘Mayampi na dassāmā’’ti. Evaṃ kalahaṃ vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ pavattesuṃ.</p>

<p rend="bodytext">Koliyakammakārā vadanti – ‘‘tumhe kapilavatthuvāsike sākiyadārake gahetvā gajjatha <pb ed="P" n="5.0413" />, ye soṇasiṅgālādayo viya attano bhaginīhi saddhiṃ vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī’’ti? Sākiyakammakārā vadanti – ‘‘tumhe dāni kuṭṭhino dārake gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī’’ti? Te gantvā tasmiṃ kamme niyuttaamaccānaṃ kathesuṃ, amaccā rājakulānaṃ kathesuṃ. Tato sākiyā ‘‘bhaginīhi saddhiṃ saṃvāsikānaṃ thāmañca balañca dassessāmā’’ti yuddhasajjā nikkhamiṃsu. Koliyāpi ‘‘kolarukkhavāsīnaṃ thāmañca balañca dassessāmā’’ti yuddhasajjā nikkhamiṃsu. Apare panācariyā ‘‘sākiyakoliyānaṃ dāsīsu udakatthāya nadiṃ gantvā cumbaṭāni bhūmiyaṃ nikkhipitvā sukhakathāya sannisinnāsu ekissā cumbaṭaṃ ekā sakasaññāya gaṇhi, taṃ nissāya ‘mama cumbaṭaṃ, tava cumbaṭa’nti kalahe pavatte kamena ubhayanagaravāsino dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṃsū’’ti vadanti. Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.</p>

<p rend="bodytext">Te <pb ed="M" n="5.0442" /><pb ed="V" n="5.0409" /> pana sāyanhasamaye yuddhasajjā nikkhamissantīti tasmiṃ samaye bhagavā sāvatthiyaṃ viharanto paccūsasamaye lokaṃ volokento ime evaṃ yuddhasajje nikkhante addasa, disvā ca ‘‘mayi gate esa kalaho vūpasamissati nu kho, no’’ti upadhārento ‘‘ahamettha gantvā kalahavūpasamatthaṃ tīṇi jātakāni kathessāmi, tato kalaho vūpasamissati, atha sāmaggidīpanatthāya dve jātakāni kathetvā <hi rend="bold">attadaṇḍasuttaṃ</hi> (su. ni. 941 ādayo) desessāmi, desanaṃ sutvā ubhayanagaravāsino aḍḍhateyyāni aḍḍhateyyāni kumārasatāni dassanti, ahaṃ te pabbājessāmi, mahanto samāgamo bhavissatī’’ti sanniṭṭhānaṃ katvā pātova sarīrapaṭijagganaṃ katvā sāvatthiyaṃ piṇḍāya caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā sayameva pattacīvaramādāya dvinnaṃ senānaṃ antare ākāse pallaṅkaṃ ābhujitvā tesaṃ saṃvegajananatthaṃ divā andhakāraṃ kātuṃ kesaraṃsiyo vissajjento nisīdi. Atha nesaṃ saṃviggamānasānaṃ attānaṃ dassento chabbaṇṇā buddharaṃsiyo vissajjesi. Kapilavatthuvāsinopi bhagavantaṃ disvā ‘‘amhākaṃ ñātiseṭṭho satthā āgato, diṭṭho nu kho tena amhākaṃ kalahakaraṇabhāvo’’ti cintetvā ‘‘na kho pana sakkā satthari āgate amhehi parassa sarīre satthaṃ pātetuṃ, koliyanagaravāsino amhe hanantu <pb ed="P" n="5.0414" /> vā bajjhantu vā’’ti āvudhāni chaḍḍesuṃ. Koliyanagaravāsinopi tatheva akaṃsu.</p>

<p rend="bodytext">Atha bhagavā otaritvā ramaṇīye padese vālukapuline paññattavarabuddhāsane nisīdi anopamāya buddhasiriyā virocamāno. Tepi rājāno bhagavantaṃ vanditvā nisīdiṃsu. Atha ne satthā jānantova ‘‘kasmā āgatattha, mahārājā’’ti pucchi. ‘‘Neva, bhante, nadidassanatthāya, na kīḷanatthāya, apica kho pana imasmiṃ ṭhāne saṅgāmaṃ paccupaṭṭhāpetvā āgatamhā’’ti. ‘‘Kiṃ nissāya vo kalaho, mahārājā’’ti? ‘‘Udakaṃ nissāya bhante’’ti. ‘‘Udakaṃ kiṃ agghati mahārājā’’ti? ‘‘Appagghaṃ, bhante’’ti. ‘‘Pathavī nāma kiṃ agghati, mahārājā’’ti? ‘‘Anagghā, bhante’’ti. ‘‘Khattiyā kiṃ agghanti, mahārājā’’ti? ‘‘Khattiyā nāma anagghā, bhante’’ti. ‘‘Appagghaṃ udakaṃ nissāya kasmā anagghe khattiye nāsetha, mahārāja, kalahasmiñhi assādo <pb ed="M" n="5.0443" /> nāma natthi, kalahavasena hi mahārājā ekāya rukkhadevatāya kāḷasīhena saddhiṃ baddhāghāto sakalampi imaṃ kappaṃ anuppattoyevā’’ti vatvā <hi rend="bold">phandanajātakaṃ</hi> (jā. 1.13.14 ādayo) kathesi. Tato ‘‘parapattiyena nāma mahārājā na bhavitabbaṃ, parapattiyā hi hutvā ekassa sasassa kathāya tiyojanasahassavitthate himavante catuppadagaṇā mahāsamuddaṃ pakkhandino ahesuṃ, tasmā parapattiyena na bhavitabba’’nti vatvā <hi rend="bold">daddarajātakaṃ</hi> (jā. 1.243-44; 1.4.13-16; 1.9.105 ādayo) kathesi. Tato ‘‘kadāci mahārājā dubbalopi <pb ed="V" n="5.0410" /> mahabbalassa randhaṃ passati, kadāci mahabbalopi dubbalassa randhaṃ passati, laṭukikāpi hi sakuṇikā hatthināgaṃ ghātesī’’ti vatvā <hi rend="bold">laṭukikajātakaṃ</hi> (jā. 1.5.39 ādayo) kathesi. Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi. ‘‘Samaggānañhi mahārājā koci otāraṃ nāma passituṃ na sakkotī’’ti vatvā <hi rend="bold">rukkhadhammajātakaṃ</hi> (jā. 1.1.74) kathesi. Tato ‘‘samaggānaṃ mahārājā koci vivaraṃ passituṃ nāsakkhi, yadā pana aññamaññaṃ vivādamakaṃsu, atha ne eko nesādaputto jīvitakkhayaṃ pāpetvā ādāya gato, vivāde assādo nāma natthī’’ti vatvā <hi rend="bold">vaṭṭakajātakaṃ</hi> (jā. 1.1.35, 118; 1.6.128-133) kathesi. Evaṃ imāni pañca jātakāni kathetvā avasāne <hi rend="bold">attadaṇḍasuttaṃ</hi> (su. ni. 941 ādayo) kathesi.</p>

<p rend="bodytext">Atha rājāno pasannā ‘‘sace satthā nāgamissa, mayaṃ aññamaññaṃ vadhitvā lohitanadiṃ pavattayissāma, satthāraṃ nissāya no jīvitaṃ laddhaṃ. Sace pana satthā agāraṃ ajjhāvasissa, dvisahassadīpaparivāraṃ catumahādīparajjaṃ hatthagataṃ abhavissa, atirekasahassaṃ kho panassa puttā abhavissaṃsu, tato khattiyaparivārova avicarissa, taṃ kho panesa sampattiṃ pahāya nikkhamitvā <pb ed="P" n="5.0415" /> sambodhiṃ patto, idānipi khattiyaparivārova vicaratū’’ti ubhayanagaravāsino aḍḍhateyyāni aḍḍhateyyāni kumārasatāni adaṃsu. Bhagavā te pabbājetvā mahāvanaṃ agamāsi. Punadivasato paṭṭhāya tehi parivuto ekadā kapilavatthunagare ekadā koliyanagareti dvīsu nagaresu piṇḍāya carati. Ubhayanagaravāsino mahāsakkāraṃ kariṃsu. Tesaṃ garugāravena na attano ruciyā pabbajitānaṃ anabhirati uppajji. Purāṇadutiyikāyopi nesaṃ anabhiratijananatthāya <pb ed="M" n="5.0444" /> taṃ taṃ vatvā sāsanaṃ pesesuṃ. Te atirekataraṃ ukkaṇṭhiṃsu. Bhagavā āvajjento tesaṃ anabhiratabhāvaṃ ñatvā ‘‘ime bhikkhū mādisena buddhena saddhiṃ ekato vasantā ukkaṇṭhanti, kathaṃ rūpā nu kho tesaṃ dhammakathā sappāyā’’ti upadhārento kuṇāladhammadesanaṃ passi. Athassa etadahosi – ‘‘ahaṃ ime bhikkhū himavantaṃ netvā kuṇālakathāya nesaṃ mātugāmadosaṃ pakāsetvā anabhiratiṃ haritvā sotāpattimaggaṃ dassāmī’’ti.</p>

<p rend="bodytext">So pubbaṇhasamayaṃ nivāsetvā pattacīvaramādāya kapilavatthuṃ piṇḍāya caritvā pacchābhattaṃ piṇḍapātapaṭikkanto bhattakiccavelāyameva te pañcasate bhikkhū āmantetvā ‘‘diṭṭhapubbo vo, bhikkhave, ramaṇīyo himavantapadeso’’ti pucchi. ‘‘Nohetaṃ, bhante’’ti. ‘‘Gacchissatha pana himavantacārika’’nti? ‘‘Bhante, aniddhimanto mayaṃ kathaṃ gamissāmā’’ti. ‘‘Sace pana vo koci gahetvā gaccheyya, gaccheyyāthā’’ti? ‘‘Āma, bhante’’ti. Satthā sabbepi te attano iddhiyā <pb ed="V" n="5.0411" /> gahetvā ākāse uppatitvā himavantaṃ gantvā gaganatale ṭhitova ramaṇīye himavantapadese kañcanapabbataṃ rajatapabbataṃ maṇipabbataṃ hiṅgulikapabbataṃ añjanapabbataṃ sānupabbataṃ phalikapabbatanti nānāvidhe pabbate, pañca mahānadiyo, kaṇṇamuṇḍakaṃ rathakāraṃ sīhapapātaṃ chaddantaṃ tiyaggaḷaṃ anotattaṃ kuṇāladahanti satta dahe dassesi. Himavanto ca nāma mahā pañcayojanasatubbedho tiyojanasahassavitthato, tassa imaṃ ramaṇīyaṃ ekadesaṃ attano ānubhāvena dassesi. Tattha katanivāsāni sīhabyagghahatthikulādīni catuppadānipi ekadesato dassesi. Tattha ārāmarāmaṇeyyakādīni pupphūpagaphalūpage rukkhe nānāvidhe sakuṇasaṅghe jalajathalajapupphāni himavantassa puratthimapasse suvaṇṇatalaṃ, pucchimapasse hiṅgulatalaṃ dassesi. Imesaṃ rāmaṇeyyakānaṃ diṭṭhakālato paṭṭhāya tesaṃ bhikkhūnaṃ purāṇadutiyikāsu chandarāgo pahīno.</p>

<p rend="bodytext">Atha satthā te bhikkhū gahetvā ākāsato <pb ed="P" n="5.0416" /> otaritvā himavantapacchimapasse saṭṭhiyojanike manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya tehi bhikkhūhi parivuto chabbaṇṇarasmiyo vissajjento aṇṇavakucchiṃ khobhetvā jalamāno sūriyo viya nisīditvā madhurassaraṃ nicchārento <pb ed="M" n="5.0445" /> te bhikkhū āmantesi – ‘‘bhikkhave, imasmiṃ himavante tumhehi adiṭṭhapubbaṃ pucchathā’’ti. Tasmiṃ khaṇe dve citrakokilā ubhosu koṭīsu daṇḍakaṃ mukhena ḍaṃsitvā majjhe attano sāmikaṃ nisīdāpetvā aṭṭha citrakokilā purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari chāyaṃ katvā evaṃ citrakokilaṃ parivāretvā ākāsenāgacchanti. Atha te bhikkhū taṃ sakuṇasaṅghaṃ disvā satthāraṃ pucchiṃsu – ‘‘ke nāmete, bhante sakuṇā’’ti? ‘‘Bhikkhave, esa mama porāṇako vaṃso, mayā ṭhapitā paveṇī, maṃ tāva pubbe evaṃ paricariṃsu, tadā panesa sakuṇagaṇo mahā ahosi, aḍḍhuḍḍhāni dijakaññāsahassāni maṃ paricariṃsu. Anupubbena parihāyitvā idāni ettako jāto’’ti. ‘‘Kathaṃ evarūpe pana, bhante, vanasaṇḍe etā dijakaññāyo tumhe paricariṃsū’’ti? Atha nesaṃ satthā ‘‘tena hi, bhikkhave, suṇāthā’’ti satiṃ upaṭṭhāpetvā atītaṃ āharitvā dassento āha –</p>

<p rend="indent">‘‘Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṃsarurucamarapasadakhaggagokaṇṇasīhabyagghadīpiacchakokataracchauddārakadali- migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe issamigasākhamigasarabhamigaeṇīmigavātamigapasadamigapurisālukimpurisayakkharakkha- sanisevite amajjavamañjarīdharapahaṭṭhapupphaphusitaggānekapādapagaṇavitake <pb ed="V" n="5.0412" /> kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese evarūpe khalu, bho, ramme vanasaṇḍe kuṇālo nāma sakuṇo paṭivasati ativiya <pb ed="P" n="5.0417" /> citto ativiya cittapattacchadano’’.</p>

<p rend="indent">‘‘Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo, atha khalu, bho, dve dijakaññāyo kaṭṭhaṃ mukhena ḍaṃsitvā taṃ kuṇālaṃ sakuṇaṃ majjhe nisīdāpetvā uḍḍentimā naṃ kuṇālaṃ sakuṇaṃ addhānapariyāyapathe kilamatho ubbāhetthā’’ti.</p>

<p rend="indent">‘‘Pañcasatā <pb ed="M" n="5.0446" /> dijakaññāyo heṭṭhato heṭṭhato uḍḍenti ‘sacāyaṃ kuṇālo sakuṇo āsanā paripatissati, mayaṃ taṃ pakkhehi paṭiggahessāmā’ti.</p>

<p rend="indent">‘‘Pañcasatā dijakaññāyo uparūpari uḍḍenti ‘mā naṃ kuṇālaṃ sakuṇaṃ ātapo paritāpesī’ti.</p>

<p rend="indent">‘‘Pañcasatā dijakaññāyo ubhatopassena uḍḍenti ‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.</p>

<p rend="indent">‘‘Pañcasatā dijakaññāyo purato purato uḍḍenti ‘mā naṃ kuṇālaṃ sakuṇaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena vā pāṇinā vā leḍḍunā vā daṇḍena vā satthena vā sakkharāhi vā pahāraṃ adaṃsu, māyaṃ kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.</p>

<p rend="indent">‘‘Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ kuṇālo sakuṇo āsane pariyukkaṇṭhī’ti.</p>

<p rend="indent">‘‘Pañcasatā <pb ed="V" n="5.0413" /> dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ kuṇālo sakuṇo khudāya parikilamitthā’ti.</p>

<p rend="indent">‘‘Atha khalu, bho, tā dijakaññāyo taṃ kuṇālaṃ sakuṇaṃ ārāmeneva ārāmaṃ, uyyāneneva uyyānaṃ, nadītittheneva nadītitthaṃ, pabbatasikhareneva pabbatasikharaṃ, ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva nāḷikerasañcāriyaṃ khippameva abhisambhonti ratitthāya.</p>

<p rend="indent">‘‘Atha <pb ed="M" n="5.0447" /> khalu, bho, kuṇālo sakuṇo tāhi dijakaññāhi divasaṃ paribyūḷho evaṃ apasādeti <pb ed="P" n="5.0418" /> ‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo’’’ ti.</p>

<p rend="bodytext">Tatrāyaṃ atthavaṇṇanā – bhikkhave, so vanasaṇḍo evaṃ akkhāyati evañca anusūyati. Kinti? Sabbosadhadharaṇidhareti vitthāro. Tattha <hi rend="bold">sabbosadhadharaṇidhare</hi>ti mūlatacapattapupphādisabbosadhadharāya dharaṇiyā samannāgateti attho, sabbosadhayutto vā dharaṇidharo. So hi padeso sabbosadhadharaṇidharoti evamakkhāyati evañca anusūyati, tasmiṃ vanasaṇḍeti vuttaṃ hoti. Sesapadayojanāyapi eseva nayo. <hi rend="bold">Nekapupphamālyavitate</hi>ti anekehi phalatthāya uppannapupphehi ceva piḷandhanamālyehi ca vitate. <hi rend="bold">Rurū</hi>ti suvaṇṇavaṇṇā migā. <hi rend="bold">Uddārā</hi>ti uddā. <hi rend="bold">Biḷārā</hi>ti mahābiḷārā. <hi rend="bold">Nelamaṇḍalaṃ</hi> vuccati taruṇabhiṅkacchāpamaṇḍalaṃ. <hi rend="bold">Mahāvarāhā</hi>ti mahāhatthino, ākiṇṇanelamaṇḍalamahāvarāhena gocariyādibhedena dasavidhena nāgakulena ceva kareṇusaṅghena ca adhivuṭṭheti attho. <hi rend="bold">Issamigā</hi>ti kāḷasīhā. <hi rend="bold">Vātamigā</hi>ti mahāvātamigā. <hi rend="bold">Pasadamigā</hi>ti citramigā. <hi rend="bold">Purisālū</hi>ti vaḷavāmukhayakkhiniyo. <hi rend="bold">Kimpurisā</hi>ti devakinnaracandakinnaradumakinnaradaṇḍamāṇavakakonti- sakuṇakaṇṇapāvuraṇādibhedā kinnarā. <hi rend="bold">Amajjavamañjarīdharapahaṭṭhapupphaphusitaggānekapādapagaṇavitate</hi>ti makuladharehi ceva mañjarīdharehi ca supupphitehi ca aggamattapupphitehi ca anekehi pādapagaṇehi vitate. <hi rend="bold">Vāraṇā</hi> nāma hatthiliṅgasakuṇā. <hi rend="bold">Celāvakā</hi>tipi ete sakuṇāyeva. <hi rend="bold">Hemañca kanakañcā</hi>ti dve suvaṇṇajātiyo. Etehi añjanādīhi anekadhātusatehi anekehi vaṇṇadhāturāsīhi vinaddhapaṭimaṇḍitapadese. <hi rend="bold">Bho</hi>ti dhammālapanamattametaṃ. <hi rend="bold">Citto</hi>ti mukhatuṇḍakepi heṭṭhāudarabhāgepi citrova.</p>

<p rend="bodytext"><hi rend="bold">Aḍḍhuḍḍhānī</hi>ti <pb ed="V" n="5.0414" /> aḍḍhacatutthāni, tīṇi sahassāni pañceva satānīti attho. <hi rend="bold">Addhānapariyāyapathe</hi>ti addhānasaṅkhāte gamanamagge. <hi rend="bold">Ubbāhetthā</hi>ti <pb ed="M" n="5.0448" /> bādhayittha. <hi rend="bold">Upapphusī</hi>ti upagantvā phusi. <hi rend="bold">Pahāraṃ adaṃsū</hi>ti ettha ‘‘mā na’’nti padassa sāmivasena attho veditabbo. <hi rend="bold">Saṅgamesī</hi>ti samāgacchi. <hi rend="bold">Saṇhāhī</hi>ti maṭṭhāhi. <hi rend="bold">Sakhilāhī</hi>ti piyāhi. <hi rend="bold">Mañjūhī</hi>ti sakhilāhi. <hi rend="bold">Madhurāhī</hi>ti madhurassarāhi. <hi rend="bold">Samudācarantiyo</hi>ti gandhabbakaraṇavasena paricarantiyo. <hi rend="bold">Anekarukkhavividhavikatiphala</hi>nti anekehi rukkhehi vividhavikatiphalaṃ. <hi rend="bold">Ārāmeneva ārāma</hi>nti pupphārāmādīsu aññatarena ārāmeneva aññataraṃ ārāmaṃ nentīti attho. <hi rend="bold">Uyyānā</hi>dīsupi eseva nayo. <hi rend="bold">Nāḷikerasañcāriyenevā</hi>ti nāḷikeravaneneva aññaṃ nāḷikeravanaṃ. <hi rend="bold">Atisambhontī</hi>ti evaṃ netvā tattha naṃ khippaññeva <pb ed="P" n="5.0419" /> ratitthāya pāpuṇanti.</p>

<p rend="bodytext"><hi rend="bold">Divasaṃ paribyūḷho</hi>ti sakaladivasaṃ paribyūḷho. <hi rend="bold">Apasādetī</hi>ti tā kira taṃ evaṃ divasaṃ paricaritvā nivāsarukkhe otāretvā parivāretvā rukkhasākhāsu nisīditvā ‘‘appeva nāma madhuravacanaṃ labheyyāmā’’ti patthayantiyo iminā uyyojitakāle attano vasanaṭṭhānaṃ gamissāmāti vasanti. Kuṇālarājā pana tā uyyojento ‘‘nassathā’’tiādivacanehi apasādeti. Tattha <hi rend="bold">nassathā</hi>ti gacchatha. <hi rend="bold">Vinassathā</hi>ti sabbatobhāgena nassatha. Gehe dhanadhaññādīnaṃ nāsanena <hi rend="bold">coriyo,</hi> bahumāyatāya <hi rend="bold">dhuttiyo,</hi> naṭṭhassatitāya <hi rend="bold">asatiyo,</hi> anavaṭṭhitacittatāya <hi rend="bold">lahucittāyo,</hi> katavināsanena mittadubbhitāya <hi rend="bold">katassa appaṭikārikāyo</hi>ti.</p>

<p rend="bodytext">Evañca pana vatvā ‘‘iti kho, bhikkhave, ahaṃ tiracchānagatopi itthīnaṃ akataññutaṃ bahumāyataṃ anācārataṃ dussīlatañca jānāmi, tadāpāhaṃ tāsaṃ vase avattitvā tā eva attano vase vattemī’’ti imāya kathāya tesaṃ bhikkhūnaṃ anabhiratiṃ haritvā satthā tuṇhī ahosi. Tasmiṃ khaṇe dve kāḷakokilā sāmikaṃ daṇḍakena ukkhipitvā heṭṭhābhāgādīsu catasso catasso hutvā taṃ padesaṃ āgamiṃsu. Te bhikkhū tāpi disvā satthāraṃ pucchiṃsu. Satthā ‘‘pubbe, bhikkhave, mama sahāyo puṇṇamukho nāma phussakokilo ahosi, tassāyaṃ vaṃso’’ti vatvā purimanayeneva tehi bhikkhūhi pucchito āha –</p>

<p rend="indent">‘‘Tasseva <pb ed="M" n="5.0449" /> khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo’’ti.</p>

<p rend="bodytext">Tattha suṭṭhu sukhumasaṇhasalilatāya susukhumasunipuṇā, giri etāsaṃ pabhavoti girippabhavā <pb ed="V" n="5.0415" />, himavantato sandamānaharitatiṇamissaoghatāya haritā, kuṇāladahaṃ upagamanena upayantiyoti <hi rend="bold">susukhumasunipuṇagirippabhavaharitupayantiyo,</hi> evarūpā nadiyo yasmiṃ sandantīti attho.</p>

<p rend="bodytext">Idāni yaṃ kuṇāladahaṃ tā upayanti, tattha pupphāni vaṇṇento āha –</p>

<p rend="indent">‘‘Uppalapadumakumudanalinasatapattasogandhikamandālakasampativiruḷha- sucigandhamanuññamāvakappadese’’ti.</p>

<p rend="bodytext">Tattha <hi rend="bold">uppala</hi>nti nīluppalaṃ. <hi rend="bold">Nalina</hi>nti setapadumaṃ. <hi rend="bold">Satapatta</hi>nti paripuṇṇasatapattapadumaṃ. <hi rend="bold">Sampatī</hi>ti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya māvakena ca padesena samannāgateti attho.</p>

<p rend="bodytext">Idāni tasmiṃ dahe rukkhādayo vaṇṇento āha –</p>

<p rend="indent">‘‘Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane <pb ed="P" n="5.0420" /> kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra- kanaverakoraṇḍakakoviḷārakiṃsukayodhikavanamallikamanaṅgaṇamanavajjabhaṇḍisurucira- bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate atimuttakasaṃkusumitalatāvitatapaṭimaṇḍitappadese haṃsapilavakādambakāraṇḍavābhinadite vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese – evarūpe khalu, bho, ramme vanasaṇḍe puṇṇamukho nāma phussakokilo pativasati ativiya madhuragiro vilāsitanayano mattakkho.</p>

<p rend="indent">‘‘Tasseva <pb ed="M" n="5.0450" /> khalu, bho, puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ phussakokilaṃ majjhe nisīdāpetvā uḍḍenti ‘mā naṃ puṇṇamukhaṃ phussakokilaṃ addhānapariyāyapathe kilamatho ubbāhetthā’ti.</p>

<p rend="indent">‘‘Paññāsa <pb ed="V" n="5.0416" /> dijakaññāyo heṭṭhato heṭṭhato uḍḍenti ‘sacāyaṃ puṇṇamukho phussakokilo sakuṇo āsanā paripatissati, mayaṃ taṃ pakkhehi paṭiggahessāmā’ti.</p>

<p rend="indent">‘‘Paññāsa dijakaññāyo uparūpari uḍḍenti ‘mā naṃ puṇṇamukhaṃ phussakokilaṃ ātapo paritāpesī’ti.</p>

<p rend="indent">‘‘Paññāsa paññāsa dijakaññāyo ubhatopassena uḍḍenti ‘mānaṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.</p>

<p rend="indent">‘‘Paññāsa dijakaññāyo purato purato uḍḍenti ‘mā naṃ puṇṇamukhaṃ phussakokilaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya vā pāṇinā vā leḍḍunā vā daṇḍena vā satthena vā sakkharāhi vā pahāramadaṃsu, māyaṃ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.</p>

<p rend="indent">‘‘Paññāsa dijakaññāyo pacchato pacchato uḍḍenti saṇhāhi sakhilāhi <pb ed="P" n="5.0421" /> mañjūhi madhurāhi vācāhi samudācarantiyo ‘māyaṃ puṇṇamukho phussakokilo āsane pariyukkaṇṭhī’ti.</p>

<p rend="indent">‘‘Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ puṇṇamukho phussakokilo khudāya parikilamitthā’ti.</p>

<p rend="indent">‘‘Atha khalu, bho, tā dijakaññāyo taṃ puṇṇamukhaṃ phussakokilaṃ ārāmeneva ārāmaṃ, uyyāneneva uyyānaṃ, nadītittheneva <pb ed="M" n="5.0451" /> nadītitthaṃ, pabbatasikhareneva pabbatasikharaṃ, ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva nāḷikerasañcāriyaṃ khippameva abhisambhonti ratitthāya.</p>

<p rend="indent">‘‘Atha khalu, bho, puṇṇamukho phussakokilo tāhi dijakaññāhi divasaṃ paribyūḷho <pb ed="V" n="5.0417" /> evaṃ pasaṃsati ‘sādhu sādhu, bhaginiyo, etaṃ kho bhaginiyo tumhākaṃ patirūpaṃ kuladhītānaṃ, yaṃ tumhe bhattāraṃ paricareyyāthā’ti.</p>

<p rend="indent">‘‘Atha khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṃsu kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova āgacchantaṃ, disvāna yena puṇṇamukho phussakokilo tenupasaṅkamiṃsu, upasaṅkamitvā taṃ puṇṇamukhaṃ phussakokilaṃ etadavocuṃ – ‘ayaṃ, samma puṇṇamukha, kuṇālo sakuṇo ativiya pharuso ativiya pharusavāco, appeva nāma tavampi āgamma piyavācaṃ labheyyāmā’ti. ‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena sakuṇena saddhiṃ paṭisammoditvā ekamantaṃ nisīdi, ekamantaṃ nisinno kho puṇṇamukho phussakokilo taṃ kuṇālaṃ sakuṇaṃ etadavoca – ‘kissa tvaṃ, samma kuṇāla, itthīnaṃ sujātānaṃ kuladhītānaṃ sammāpaṭipannānaṃ micchāpaṭipannosi, amanāpabhāṇīnampi kira, samma kuṇāla, itthīnaṃ manāpabhāṇinā bhavitabbaṃ, kimaṅgaṃ pana manāpabhāṇīna’nti.</p>

<p rend="indent">‘‘Evaṃ vutte kuṇālo sakuṇo taṃ puṇṇamukhaṃ phussakokilaṃ evaṃ apasādesi – ‘nassa tvaṃ, samma jamma vasala, vinassa tvaṃ, samma jamma vasala, ko nu tayā viyatto jāyājinenā’ti. Evaṃ apasādito ca pana puṇṇamukho phussakokilo tatoyeva <pb ed="P" n="5.0422" /> paṭinivatti.</p>

<p rend="indent">‘‘Atha <pb ed="M" n="5.0452" /> khalu, bho, puṇṇamukhassa phussakokilassa aparena samayena nacirasseva kharo ābādho uppajji, lohitapakkhandikā bāḷhā vedanā vattanti māraṇantikā. Atha khalu, bho, puṇṇamukhassa phussakokilassa paricārikānaṃ dijakaññānaṃ etadahosi – ‘ābādhiko kho ayaṃ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṃ adutiyaṃ ohāya yena kuṇālo sakuṇo tenupasaṅkamiṃsu. Addasā kho kuṇālo sakuṇo tā dijakaññāyo dūratova āgacchantiyo, disvāna tā dijakaññāyo etadavoca – ‘kahaṃ pana tumhaṃ vasaliyo bhattā’ti. ‘Ābādhiko kho, samma kuṇāla, puṇṇamukho phussakokilo appeva nāma tamhā ābādhā vuṭṭhaheyyā’ti. Evaṃ vutte kuṇālo sakuṇo tā dijakaññāyo evaṃ apasādesi – ‘nassatha tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa appaṭikārikāyo <pb ed="V" n="5.0418" /> anilo viya yenakāmaṃgamāyo’ti vatvā yena puṇṇamukho phussakokilo tenupasaṅkami, upasaṅkamitvā taṃ puṇṇamukhaṃ phussakokilaṃ etadavoca – ‘haṃ, samma, puṇṇamukhā’ti. ‘Haṃ, samma, kuṇālā’ti.</p>

<p rend="indent">‘‘Atha khalu, bho, kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa phussakokilassa so ābādho paṭippassambhī’’ti.</p>

<p rend="bodytext">Tattha <hi rend="bold">piyakā</hi>ti setapupphā. <hi rend="bold">Hasanā</hi>ti <hi rend="bold">ha</hi>-kāro sandhikaro, asanāyeva. <hi rend="bold">Tirīṭī</hi>ti ekā rukkhajāti. <hi rend="bold">Candanā</hi>ti rattasurabhicandanā. <hi rend="bold">Oghavane</hi>ti etesaṃ oghena ghaṭāya samannāgatavane. <hi rend="bold">Devadārukacocagahane</hi>ti devadārurukkhehi ceva kadalīhi ca gahane. <hi rend="bold">Kaccikārā</hi>ti ekā rukkhajāti. <hi rend="bold">Kaṇikārā</hi>ti mahāpupphā. <hi rend="bold">Kaṇṇikārā</hi>ti khuddakapupphā. <hi rend="bold">Kiṃsukā</hi>ti vātaghātakā. <hi rend="bold">Yodhikā</hi>ti yūthikā. <hi rend="bold">Vanamallikamanaṅgaṇamanavajjabhaṇḍisurucirabhaginimālāmalyadhare</hi>ti mallikānañca anaṅgaṇānaṃ <pb ed="M" n="5.0453" /> anavajjānañca bhaṇḍīnaṃ surucirānañca bhaginīnaṃ pupphehi mālyadhārayamāne. <hi rend="bold">Dhanutakkārī</hi>ti dhanupāṭali. <hi rend="bold">Tālīsā</hi>ti tālīsapattarukkhā. <hi rend="bold">Kacchavitate</hi>ti etehi jātisumanādīhi vitate nadikacchapabbatakacche. <hi rend="bold">Saṃkusumitalatā</hi>ti tesu tesu ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese. <hi rend="bold">Gaṇādhivuṭṭhe</hi>ti etesaṃ vijjādharādīnaṃ gaṇehi adhivuṭṭhe. <hi rend="bold">Puṇṇamukho</hi>ti mukhaparipuṇṇatāya puṇṇamukho. Parehi <pb ed="P" n="5.0423" /> phuṭṭhatāya <hi rend="bold">phussakokilo. Vilāsitanayano</hi>ti vilāsitanetto. <hi rend="bold">Mattakkho</hi>ti yathā mattānaṃ akkhīni rattāni honti, evaṃ rattakkho, pamāṇayuttanetto vā.</p>

<p rend="bodytext"><hi rend="bold">Bhaginiyo</hi>ti ariyavohārena ālapanaṃ. <hi rend="bold">Paricareyyāthā</hi>ti sakaladivasaṃ gahetvā vicareyyātha. Iti so piyakathaṃ kathetvā uyyojeti. Kadāci pana kuṇālo saparivāro puṇṇamukhaṃ dassanāya gacchati, kadāci puṇṇamukho kuṇālassa santikaṃ āgacchati. Tenāha <hi rend="bold">‘‘atha khalu, bho’’</hi>ti. <hi rend="bold">Sammā</hi>ti vayassa. <hi rend="bold">Āgammā</hi>ti paṭicca upanissāya. <hi rend="bold">Labheyyāmā</hi>ti kuṇālassa santikā piyavacanaṃ labheyyāma. <hi rend="bold">Appeva nāmā</hi>ti api nāma labheyyātha, vakkhāmi nanti. <hi rend="bold">Sujātāna</hi>nti samajātikānaṃ.</p>

<p rend="bodytext"><hi rend="bold">Nassā</hi>ti palāya. <hi rend="bold">Jammā</hi>ti lāmaka. <hi rend="bold">Viyatto</hi>ti ko nu tayā sadiso añño byatto nāma atthi. <hi rend="bold">Jāyājinenā</hi>ti jāyājitena, ayameva vā pāṭho. Evaṃ itthiparājitena tayā sadiso <pb ed="V" n="5.0419" /> ko nāma byatto atthīti taṃ puna evarūpassa vacanassa abhaṇanatthāya apasādeti. <hi rend="bold">Tatoyevā</hi>ti ‘‘kuddho me kuṇālo’’ti cintetvā tatoyeva paṭinivatti, so nivattitvā saparivāro attano nivāsaṭṭhānameva agamāsi.</p>

<p rend="bodytext"><hi rend="bold">Appeva nāmā</hi>ti saṃsayaparivitakko, imamhā ābādhā vuṭṭhaheyya vā no vāti evaṃ cintetvā taṃ ohāya pakkamiṃsu. <hi rend="bold">Tumha</hi>nti tumhākaṃ. <hi rend="bold">Appeva nāmā</hi>ti tamhā ābādhā vuṭṭhaheyya vā no vā, amhākaṃ āgatakāle mato bhavissati. Mayañhi idāneva so marissatīti ñatvā tumhākaṃ pādaparicārikā bhavituṃ āgatā. <hi rend="bold">Tenupasaṅkamī</hi>ti imā itthiyo sāmikassa <pb ed="M" n="5.0454" /> matakāle āgatā paṭikkūlā bhavissāmāti taṃ pahāya āgatā, ahaṃ gantvā mama sahāyakaṃ pupphaphalādīni nānābhesajjāni saṃharitvā arogaṃ karissāmīti cintetvā nāgabalo mahāsatto ākāse uppatitvā yena so tenupasaṅkami. <hi rend="bold">Ha</hi>nti nipāto, ‘‘jīvasi, sammā’’ti pucchanto evamāha. Itaropissa ‘‘jīvāmī’’ti vadanto <hi rend="bold">‘‘haṃ sammā’’</hi>ti āha. <hi rend="bold">Pāyāpesī</hi>ti pāyesi. <hi rend="bold">Paṭippassambhī</hi>ti vūpasamīti.</p>

<p rend="bodytext">Tāpi dijakaññāyo asmiṃ aroge jāte āgatā. Kuṇālopi puṇṇamukhaṃ katipāhaṃ phalāphalāni khādāpetvā tassa balappattakāle, ‘‘samma, idāni tvaṃ arogo, attano paricārikāhi saddhiṃ vasa, ahampi attano vasanaṭṭhānaṃ gamissāmī’’ti āha. Atha naṃ so ‘‘imā, samma, maṃ bāḷhagilānaṃ pahāya palāyanti, na me etāhi dhuttīhi attho’’ti āha. Taṃ sutvā mahāsatto ‘‘tena hi te, samma, itthīnaṃ pāpabhāvaṃ ācikkhissāmī’’ti puṇṇamukhaṃ gahetvā himavantapasse manosilātalaṃ netvā sattayojanikasālarukkhamūle manosilāsane nisīdi. Ekasmiṃ passe puṇṇamukho saparivāro nisīdi. Sakalahimavante devaghosanā cari – ‘‘ajja kuṇālo sakuṇarājā himavante manosilāsane nisīditvā buddhalīlāya dhammaṃ desessati, taṃ suṇāthā’’ti. Paramparaghosena <pb ed="P" n="5.0424" /> cha kāmāvacaradevā sutvā yebhuyyena tattha sannipatiṃsu. Bahunāgasupaṇṇakinnaravijjādharādīnampi devatā tamatthaṃ ugghosesuṃ. Tadā ānando nāma gijjharājā dasasahassagijjhaparivāro gijjhapabbate paṭivasati. Sopi taṃ kolāhalaṃ sutvā ‘‘dhammaṃ suṇissāmī’’ti saparivāro āgantvā ekamantaṃ nisīdi. Nāradopi pañcābhiñño tāpaso dasasahassatāpasaparivuto himavantapadese viharanto taṃ devaghosanaṃ sutvā ‘‘sahāyo kira me kuṇālo itthīnaṃ aguṇaṃ kathessati, mahāsamāgamo bhavissati, mayāpi taṃ desanaṃ sotuṃ vaṭṭatī’’ti tāpasadasasahassena saddhiṃ iddhiyā tattha gantvā ekamantaṃ nisīdi. Buddhānaṃ desanāsannipātasadiso mahāsamāgamo ahosi. Atha mahāsatto jātissarañāṇena itthidosapaṭisaṃyuttaṃ <pb ed="V" n="5.0420" /> atītabhave diṭṭhakāraṇaṃ <pb ed="M" n="5.0455" /> puṇṇamukhaṃ kāyasakkhiṃ katvā kathesi. Tamatthaṃ pakāsento satthā āha –</p>

<p rend="indent">‘‘Atha khalu, bho, kuṇālo sakuṇo taṃ puṇṇamukhaṃ phussakokilaṃ gilānavuṭṭhitaṃ aciravuṭṭhitaṃ gelaññā etadavoca –</p>

<p rend="indent">‘‘‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṃ paṭibandhantiyā, yadidaṃ kabandhe pīṭhasappimhī’’’ti. Bhavati ca panuttarettha vākyaṃ –</p>

<p rend="hangnum" n="21:290"><hi rend="paranum">21:290</hi><hi rend="dot">.</hi></p>

<p rend="gatha1"> ‘‘Athajjuno nakulo bhīmaseno, yudhiṭṭhilo sahadevo ca rājā;</p>

<p rend="gathalast">Ete patī pañca maticca nārī, akāsi khujjavāmanakena pāpa’nti.</p>

<p rend="indent">‘‘Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṃ pariṇāmayamānā surādhuttakena pāpamakāsi.</p>

<p rend="indent">‘‘Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.</p>

<p rend="indent">‘‘Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṃ <pb ed="P" n="5.0425" /> kāmayamānā chaḷaṅgakumāradhanantevāsinā pāpamakāsi.</p>

<p rend="gatha1">‘‘Evañhetaṃ mayā ñātaṃ, brahmadattassa mātaraṃ;</p>

<p rend="gathalast">Ohāya kosalarājaṃ, pañcālacaṇḍena pāpamakāsi.</p>

<p rend="hangnum" n="21:291"><hi rend="paranum">21:291</hi><hi rend="dot">.</hi></p>

<p rend="gatha1"> ‘‘Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;</p>

<p rend="gatha2">Mahī yathā jagati samānarattā, vasundharā itarītarāpatiṭṭhā;</p>

<p rend="gathalast">Sabbasahā aphandanā akuppā, tathitthiyo tāyo na vissase naro.</p>

<p rend="hangnum" n="21:292"><hi rend="paranum">21:292</hi><hi rend="dot">.</hi></p>

<p rend="gatha1"> ‘‘Sīho <pb ed="M" n="5.0456" /><pb ed="V" n="5.0421" /> yathā lohitamaṃsabhojano, vāḷamigo pañcāvudho suruddho;</p>

<p rend="gathalast">Pasayhakhādī parahiṃsane rato, tathitthiyo tāyo na vissase naro.</p>

<p rend="indent">‘‘Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṃ vesiyo nāriyo gamaniyo’’ti.</p>

<p rend="indent">‘‘Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo uragamiva dujivhāyo. Sobbhamiva paṭicchannā pātālamiva duppūrā rakkhasī viya duttosā yamovekantahāriyo. Sikhīriva sabbabhakkhā nadīriva sabbavāhī anilo viya yenakāmaṃcarā neru viya avisesakarā visarukkho viya niccaphalitāyoti. Bhavati ca panuttarettha vākyaṃ –</p>

<p rend="hangnum" n="21:293"><hi rend="paranum">21:293</hi><hi rend="dot">.</hi></p>

<p rend="gatha1"> ‘‘‘Yathā coro yathā diddho, vāṇijova vikatthanī;</p>

<p rend="gathalast">Issasiṅgamiva parivattā, dujivhā urago viya.</p>

<p rend="hangnum" n="21:294"><hi rend="paranum">21:294</hi><hi rend="dot">.</hi></p>

<p rend="gatha1"> ‘‘‘Sobbhamiva paṭicchannā, pātālamiva duppurā;</p>

<p rend="gathalast">Rakkhasī viya duttosā, yamovekantahāriyo.</p>

<p rend="hangnum" n="21:295"><hi rend="paranum">21:295</hi><hi rend="dot">.</hi></p>

<p rend="gatha1"> ‘‘Yathā sikhī nadī vāto, nerunāva samāgatā;</p>

<p rend="gatha2">Visarukkho viya niccaphalā, nāsayanti ghare bhogaṃ;</p>

<p rend="gathalast">Ratanantakaritthiyo’’’ti.</p>

<p rend="bodytext">Tattha <hi rend="bold">gilānavuṭṭhita</hi>nti paṭhamaṃ gilānaṃ pacchā vuṭṭhitaṃ. <hi rend="bold">Diṭṭhā mayā</hi>ti atīte kira brahmadatto kāsirājā sampannabalavāhanatāya kosalarajjaṃ gahetvā kosalarājānaṃ māretvā tassa aggamahesiṃ sagabbhaṃ gahetvā bārāṇasiṃ <pb ed="P" n="5.0426" /> gantvā taṃ attano aggamahesiṃ akāsi. Sā aparabhāge dhītaraṃ vijāyi. Rañño pana pakatiyā dhītā vā putto vā natthi, so tussitvā, ‘‘bhadde, varaṃ gaṇhāhī’’ti āha. Sā gahitakaṃ katvā <pb ed="M" n="5.0457" /> ṭhapesi. Tassā pana kumārikāya ‘‘kaṇhā’’ti nāmaṃ kariṃsu. Athassā vayappattāya mātā taṃ āha – ‘‘amma, pitarā tava varo dinno, tamahaṃ gahetvā ṭhapesiṃ, tava ruccanakaṃ varaṃ gaṇhā’’ti. Sā ‘‘amma, mayhaṃ aññaṃ avijjamānaṃ natthi, patiggahaṇatthāya me sayaṃ varaṃ kārehī’’ti kilesabahulatāya hirottappaṃ <pb ed="V" n="5.0422" /> bhinditvā mātaraṃ āha. Sā rañño ārocesi. Rājā ‘‘yathārucitaṃ patiṃ gaṇhatū’’ti vatvā sayaṃ varaṃ ghosāpesi. Rājaṅgaṇe sabbālaṅkārapaṭimaṇḍitā bahū purisā sannipatiṃsu. Kaṇhā pupphasamuggaṃ ādāya uttarasīhapañjare ṭhitā olokentī ekampi na rocesi.</p>

<p rend="bodytext">Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā takkasilāyaṃ disāpāmokkhassa ācariyassa santike sippaṃ uggahetvā ‘‘desacārittaṃ jānissāmā’’ti vicarantā bārāṇasiṃ patvā antonagare kolāhalaṃ sutvā pucchitvā tamatthaṃ ñatvā ‘‘mayampi gamissāmā’’ti kañcanarūpasamānarūpā tattha gantvā paṭipāṭiyā aṭṭhaṃsu. Kaṇhā te disvā pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā, ‘‘amma, ime pañca jane varemī’’ti āha. Sāpi rañño ārocesi. Rājā varassa dinnattā ‘‘na labhissatī’’ti avatvā anattamanova ‘‘kiṃjātikā kassa puttā’’ti pucchitvā paṇḍurājaputtabhāvaṃ ñatvā tesaṃ sakkāraṃ katvā taṃ pādaparicārikaṃ adāsi.</p>

<p rend="bodytext">Sā sattabhūmikapāsāde te kilesavasena saṅgaṇhi. Eko panassā paricārako khujjo pīṭhasappī atthi. Sā pañca rājaputte kilesavasena saṅgaṇhitvā tesaṃ bahi nikkhantakāle okāsaṃ labhitvā kilesena anuḍayhamānā khujjena saddhiṃ pāpaṃ karoti, tena ca saddhiṃ kathentī – ‘‘mayhaṃ tayā sadiso piyo natthi, rājaputte mārāpetvā tesaṃ galalohitena tava pāde makkhāpessāmī’’ti vadati. Itaresupi jeṭṭhabhātikena missībhūtakāle – ‘‘imehi catūhi tvameva mayhaṃ piyataro, mayā jīvitampi tavatthāya pariccattaṃ, mama pitu accayena tuyhaññeva rajjaṃ dāpessāmī’’ti vadati. Itarehi saddhiṃ missībhūtakālepi eseva <pb ed="M" n="5.0458" /> nayo. Te ‘‘ayaṃ amhe piyāyati, issariyañca no etaṃ nissāya jāta’’nti tassā ativiya tussanti.</p>

<p rend="bodytext">Sā ekadivasaṃ ābādhikā ahosi. Atha naṃ te parivāretvā eko sīsaṃ sambāhanto nisīdi, sesā ekekaṃ hatthañca pādañca. Khujjo pana pādamūle nisīdi. Sā sīsaṃ sambāhamānassa jeṭṭhabhātikassa ajjunakumārassa – ‘‘mayhaṃ tayā piyataro natthi, jīvamānā tuyhaṃ jīvissāmi, pitu accayena tuyhaṃ rajjaṃ dāpessāmī’’ti sīsena saññaṃ dadamānā taṃ saṅgaṇhi, itaresampi hatthapādehi tatheva saññaṃ adāsi. Khujjassa pana – ‘‘tvaññeva mama piyo, tavatthāya ahaṃ jīvissāmī’’ti jivhāya saññaṃ adāsi. Te sabbepi pubbe kathitabhāvena <pb ed="V" n="5.0423" /> tāya saññāya tamatthaṃ jāniṃsu. Tesu sesā attano dinnasaññāyeva jāniṃsu. Ajjunakumāro pana tassā hatthapādajivhāvikāre <pb ed="P" n="5.0427" /> disvā – ‘‘yathā mayhaṃ, evaṃ sesānampi imāya saññā dinnā bhavissati, khujjena cāpi saddhiṃ etissāya santhavena bhavitabba’’nti cintetvā bhātaro gahetvā bahi nikkhamitvā pucchi – ‘‘diṭṭhā vo pañcapatikā mama sīsavikāraṃ dassentī’’ti? ‘‘Āma, diṭṭhā’’ti. ‘‘Kiṃkāraṇaṃ jānāthā’’ti? ‘‘Na jānāmā’’ti. ‘‘Idaṃ nāmettha kāraṇaṃ, tumhākaṃ pana hatthapādehi dinnasaññāya kāraṇaṃ jānāthā’’ti? ‘‘Āma, jānāmā’’ti. ‘‘Amhākampi teneva kāraṇena adāsi, khujjassa jivhāvikārena saññādānassa kāraṇaṃ jānāthā’’ti? ‘‘Na jānāmā’’ti. Atha nesaṃ ācikkhitvā ‘‘imināpi saddhiṃ etāya pāpakammaṃ kata’’nti vatvā tesu asaddahantesu khujjaṃ pakkositvā pucchi. So sabbaṃ pavattiṃ kathesi.</p>

<p rend="bodytext">Te tassa vacanaṃ sutvā tassā vigatacchandarāgā hutvā – ‘‘aho mātugāmo nāma pāpo dussīlo, mādise nāma jātisampanne sobhaggappatte pahāya evarūpena jegucchapaṭikūlena khujjena saddhiṃ pāpakammaṃ karoti, ko nāma paṇḍitajātiko evaṃ nillajjāhi pāpadhammāhi itthīhi saddhiṃ ramissatī’’ti anekapariyāyena mātugāmaṃ garahitvā ‘‘alaṃ no gharāvāsenā’’ti pañca janā himavantaṃ pavisitvā pabbajitvā kasiṇaparikammaṃ katvā āyupariyosāne yathākammaṃ gatā. Kuṇālo pana sakuṇarājā tadā ajjunakumāro ahosi. Tasmā attanā diṭṭhakāraṇaṃ dassento <hi rend="bold">‘‘diṭṭhā mayā’’</hi>tiādimāha.</p>

<p rend="bodytext">Tattha <pb ed="M" n="5.0459" /><hi rend="bold">dvepitikā</hi>ti kosalarañño ca kāsirañño ca vasenetaṃ vuttaṃ. <hi rend="bold">Pañcapatikāyā</hi>ti pañcapatikā, <hi rend="bold">ya</hi>-kāro nipātamatto. <hi rend="bold">Paṭibandhantiyā</hi>ti paṭibandhamānā. <hi rend="bold">Kabandhe</hi>ti tassa kira gīvā onamitvā uraṃ allīnā, tasmā chinnasīso viya khāyati. <hi rend="bold">Pañca maticcā</hi>ti ete pañca atikkamitvā. <hi rend="bold">Khujjavāmanakenā</hi>ti khujjena vāmanakena.</p>

<p rend="bodytext">Idaṃ vatvā aparānipi diṭṭhapubbāni dassento puna <hi rend="bold">‘‘diṭṭhā’’</hi>tiādimāha. Tattha dutiyavatthusmiṃ tāva ayaṃ vibhāvanā – atīte kira bārāṇasiṃ nissāya saccatapāpī nāma setasamaṇī susāne paṇṇasālaṃ kāretvā tattha vasamānā cattāri bhattāni atikkamitvā bhuñjati, sakalanagare cando viya sūriyo viya ca pākaṭā ahosi. Bārāṇasivāsino khipitvāpi khalitvāpi ‘‘namo saccatapāpiyā’’ti vadanti. Athekasmiṃ chaṇakāle paṭhamadivase tāva suvaṇṇakārā gaṇabandhena ekasmiṃ padese maṇḍapaṃ katvā macchamaṃsasurāgandhamālādīni āharitvā <pb ed="V" n="5.0424" /> surāpānaṃ ārabhiṃsu. Atheko suvaṇṇakāro surāpiṭṭhakaṃ chaḍḍento – ‘‘namo saccatapāpiyā’’ti vatvā ekena paṇḍitena – ‘‘ambho andhabāla, calacittāya itthiyā namo karosi, aho bālo’’ti vutte – ‘‘samma, mā evaṃ avaca, mā nirayasaṃvattanikaṃ kammaṃ karī’’ti āha. Atha naṃ so ‘‘dubbuddhi tuṇhī hohi, sahassena abbhutaṃ karohi, ahaṃ te saccatapāpiṃ ito sattame divase alaṅkatapaṭiyattaṃ imasmiṃyeva ṭhāne nisinno surāpiṭṭhakaṃ gāhāpetvā suraṃ pivissāmi <pb ed="P" n="5.0428" />, mātugāmo dhuvasīlo nāma natthī’’ti āha. So ‘‘na sakkhissasī’’ti vatvā tena saddhiṃ sahassena abbhutamakāsi. So taṃ aññesaṃ suvaṇṇakārānaṃ ārocetvā punadivase pātova tāpasavesena susānaṃ pavisitvā tassā vasanaṭṭhānassa avidūre sūriyaṃ namassanto aṭṭhāsi.</p>

<p rend="bodytext">Sā bhikkhāya gacchamānā naṃ disvā – ‘‘mahiddhiko tāpaso bhavissati, ahaṃ tāva susānapasse vasāmi, ayaṃ majjhe susānassa vasati, bhavitabbamassabbhantare santadhammena, vandissāmi na’’nti upasaṅkamitvā vandi. So neva olokesi na ālapi. Dutiyadivasepi tatheva akāsi. Tatiyadivase pana vanditakāle adhomukhova ‘‘gacchāhī’’ti āha. Catutthadivase <pb ed="M" n="5.0460" /> ‘‘kacci bhikkhāya na kilamasī’’ti paṭisanthāramakāsi. Sā ‘‘paṭisanthāro me laddho’’ti tuṭṭhā pakkāmi. Pañcamadivase bahutaraṃ paṭisanthāraṃ labhitvā thokaṃ nisīditvā gatā. Chaṭṭhe divase pana taṃ āgantvā vanditvā nisinnaṃ – ‘‘bhagini, kiṃ nu kho ajja bārāṇasiyaṃ mahāgītavāditasaddo’’ti vatvā – ‘‘ayya, tumhe na jānātha, nagare chaṇo ghuṭṭho, tattha kīḷantānaṃ esa saddo’’ti vutte – ‘‘ettha nāmeso saddo’’ti ajānanto viya hutvā – ‘‘bhagini, kati bhattāni atikkamesī’’ti pucchi. ‘‘Cattāri, ayya, tumhe pana kati atikkamethā’’ti? ‘‘Satta bhaginī’’ti. Idaṃ so musā abhāsi. Devasikaṃ hesa rattiṃ bhuñjati. So taṃ ‘‘kati te bhagini vassāni pabbajitāyā’’ti pucchitvā tāya ‘‘dvādasa vassānī’’ti vatvā ‘‘tumhākaṃ kati vassānī’’ti vutto ‘‘idaṃ me chaṭṭhaṃ vassa’’nti āha. Atha naṃ ‘‘atthi pana te bhagini santadhammādhigamo’’ti pucchitvā ‘‘natthi, ayya, tumhākaṃ pana atthī’’ti vutte ‘‘mayhampi natthī’’ti vatvā – ‘‘bhagini, mayaṃ neva kāmasukhaṃ labhāma, na nekkhammasukhaṃ, kiṃ amhākaṃyeva uṇho nirayo, mahājanassa kiriyaṃ karoma, ahaṃ gihī bhavissāmi, atthi me mātu santakaṃ dhanaṃ, na sakkomi dukkhaṃ anubhavitu’’nti āha. Sā tassa vacanaṃ sutvā attano calacittatāya tasmiṃ paṭibaddhacittā hutvā – ‘‘ayya, ahampi ukkaṇṭhitā, sace pana maṃ na chaḍḍessatha, ahampi gihinī bhavissāmī’’ti āha. Atha naṃ so ‘‘ehi taṃ na chaḍḍessāmi, bhariyā me bhavissasī’’ti taṃ nagaraṃ pavesetvā saṃvasitvā surāpānamaṇḍapaṃ <pb ed="V" n="5.0425" /> gantvā tāya surāpiṭṭhakaṃ gāhāpetvā suraṃ pivi. Itaro sahassaṃ jito. Sā taṃ paṭicca puttadhītāhi vaḍḍhi. Tadā kuṇālo surādhuttako ahosi. Tasmā attanā diṭṭhaṃ pakāsento <hi rend="bold">‘‘diṭṭhā mayā’’</hi>tiādimāha.</p>

<p rend="bodytext">Tatiyavatthusmiṃ atītakathā catukkanipāte <hi rend="bold">kākavatījātakavaṇṇanāyaṃ</hi> (jā. aṭṭha. 3.4.kākavatījātakavaṇṇanā) vitthāritā. Tadā pana kuṇālo garuḷo ahosi. Tasmā attanā diṭṭhaṃ pakāsento <hi rend="bold">‘‘diṭṭhā mayā’’</hi>tiādimāha.</p>

<p rend="bodytext">Catutthavatthusmiṃ atīte brahmadatto kosalarājānaṃ vadhitvā rajjaṃ gahetvā tassa aggamahesiṃ gabbhiniṃ ādāya bārāṇasiṃ paccāgantvā tassā gabbhinibhāvaṃ jānantopi taṃ aggamahesiṃ akāsi. Sā paripakkagabbhā suvaṇṇarūpakasadisaṃ puttaṃ vijāyitvā – ‘‘vuddhippattampi naṃ bārāṇasirājā ‘esa <pb ed="M" n="5.0461" /> me <pb ed="P" n="5.0429" /> paccāmittassa putto, kiṃ iminā’ti mārāpessati, mā me putto parahatthe maratū’’ti cintetvā dhātiṃ āha – ‘‘amma, imaṃ dārakaṃ pilotikaṃ attharitvā āmakasusāne nipajjāpetvā ehī’’ti. Dhātī tathā katvā nhatvā paccāgami. Kosalarājāpi maritvā puttassa ārakkhadevatā hutvā nibbatti. Tassānubhāvena ekassa eḷakapālakassa tasmiṃ padese eḷake cārentassa ekā eḷikā taṃ kumāraṃ disvā sinehaṃ uppādetvā khīraṃ pāyetvā thokaṃ caritvā puna gantvā dve tayo cattāro vāre pāyesi. Eḷakapālako tassā kiriyaṃ disvā taṃ ṭhānaṃ gantvā taṃ dārakaṃ disvā puttasinehaṃ paccupaṭṭhapetvā netvā attano bhariyāya adāsi. Sā pana aputtikā, tenassā thaññaṃ natthi, atha naṃ eḷikakhīrameva pāyesi. Tato paṭṭhāya pana devasikaṃ dve tisso eḷikā maranti. Eḷakapālo – ‘‘imasmiṃ paṭijaggiyamāne sabbā eḷikā marissanti, kiṃ no iminā’’ti taṃ ekasmiṃ mattikābhājane nipajjāpetvā aparena pidahitvā māsacuṇṇena mukhaṃ nibbivaraṃ vilimpitvā nadiyaṃ vissajjesi. Tamenaṃ vuyhamānaṃ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko makaciṃ dhovanto disvāva vegena gantvā āharitvā tīre ṭhapetvā ‘‘kimetthā’’ti vivaritvā olokento dārakaṃ passi. Bhariyāpissa aputtikā, tassā tasmiṃ puttasineho nibbatti, atha naṃ gehaṃ netvā paṭijaggi. Taṃ sattaṭṭhavassakālato paṭṭhāya mātāpitaro rājakulaṃ gacchantā ādāya gacchanti. Soḷasavassakālato pana paṭṭhāya sveva bahulaṃ gantvā jiṇṇapaṭisaṅkharaṇaṃ karoti.</p>

<p rend="bodytext">Rañño ca aggamahesiyā kuruṅgadevī nāma dhītā ahosi uttamarūpadharā. Sā tassa diṭṭhakālato <pb ed="V" n="5.0426" /> paṭṭhāya tasmiṃ paṭibaddhacittā hutvā aññattha anabhiratā tassa kammakaraṇaṭṭhānameva āgacchati. Tesaṃ abhiṇhadassanena aññamaññaṃ paṭibaddhacittānaṃ antorājakuleyeva paṭicchannokāse ajjhācāro pavatti. Gacchante kāle paricārikāyo ñatvā rañño ārocesuṃ. Rājā kujjhitvā amacce sannipātetvā – ‘‘iminā caṇḍālaputtena idaṃ nāma kataṃ, imassa kattabbaṃ jānāthā’’ti āha. Amaccā ‘‘mahāparādho esa, nānāvidhakammakāraṇā kāretvā pacchā māretuṃ vaṭṭatī’’ti vadiṃsu. Tasmiṃ khaṇe kumārassa pitā ārakkhadevatā <pb ed="M" n="5.0462" /> tasseva kumārassa mātu sarīre adhimucci. Sā devatānubhāvena rājānaṃ upasaṅkamitvā āha – ‘‘mahārāja, nāyaṃ kumāro caṇḍālo, esa kumāro mama kucchimhi nibbatto kosalarañño putto, ahaṃ ‘putto me mato’ti tumhākaṃ musā avacaṃ, ahametaṃ ‘tumhākaṃ paccāmittassa putto’ti dhātiyā datvā āmakasusāne chaḍḍāpesiṃ, atha naṃ eko eḷakapālako paṭijaggi, so attano eḷikāsu marantīsu nadiyā pavāhesi, atha naṃ vuyhamānaṃ tumhākaṃ gehe jiṇṇapaṭisaṅkhārako caṇḍālo disvā posesi, sace na saddahatha, te sabbe pakkosāpetvā pucchathā’’ti.</p>

<p rend="bodytext">Rājā dhātiṃ ādiṃ katvā sabbe pakkosāpetvā pucchitvā tatheva taṃ pavattiṃ sutvā ‘‘jātisampannoyaṃ kumāro’’ti tuṭṭho taṃ nhāpetvā alaṅkārāpetvā tasseva dhītaraṃ adāsi. Tassa pana eḷikānaṃ māritattā <pb ed="P" n="5.0430" /> ‘‘eḷikakumāro’’ti nāmaṃ akaṃsu. Athassa rājā sasenavāhanaṃ datvā – ‘‘gaccha attano pitu santakaṃ rajjaṃ gaṇhā’’ti taṃ uyyojesi. Sopi kuruṅgadeviṃ ādāya gantvā rajje patiṭṭhāsi. Athassa bārāṇasirājā ‘‘anuggahitasippo aya’’nti sippasikkhāpanatthaṃ chaḷaṅgakumāraṃ nāma ācariyaṃ pesesi. So tassa ‘‘ācariyo me’’ti senāpatiṭṭhānaṃ adāsi. Aparabhāge kuruṅgadevī tena saddhiṃ anācāramakāsi. Senāpatinopi paricārako dhanantevāsī nāma atthi. So tassa hatthe kuruṅgadeviyā vatthālaṅkārādīni pesesi. Sā tenapi saddhiṃ pāpamakāsi. Kuṇālo taṃ kāraṇaṃ āharitvā dassento <hi rend="bold">‘‘diṭṭhā mayā’’</hi>tiādimāha.</p>

<p rend="bodytext">Tattha <hi rend="bold">lomasuddarī</hi>ti lomarājiyā maṇḍitaudarā. <hi rend="bold">Chaḷaṅgakumāradhanantevāsinā</hi>ti eḷikakumārakaṃ patthayamānāpi chaḷaṅgakumārasenāpatinā ca tasseva paricārakena dhanantevāsinā ca saddhiṃ pāpamakāsi. Evaṃ anācārā itthiyo dussīlā pāpadhammā, tenāhaṃ tā nappasaṃsāmīti idaṃ mahāsatto atītaṃ āharitvā dassesi. So hi tadā chaḷaṅgakumāro ahosi, tasmā attanā diṭṭhakāraṇaṃ āhari.</p>

<p rend="bodytext">Pañcamavatthusmimpi <pb ed="V" n="5.0427" /> atīte kosalarājā bārāṇasirajjaṃ gahetvā bārāṇasirañño aggamahesiṃ gabbhinimpi aggamahesiṃ katvā sakanagarameva gato <pb ed="M" n="5.0463" />. Sā aparabhāge puttaṃ vijāyi. Rājā aputtakattā taṃ puttasinehena posetvā sabbasippāni sikkhāpetvā vayappattaṃ ‘‘attano pitu santakaṃ rajjaṃ gaṇhā’’ti pesesi. So tattha gantvā rajjaṃ kāresi. Athassa mātā ‘‘puttaṃ passitukāmāmhī’’ti kosalarājānaṃ āpucchitvā mahāparivārā bārāṇasiṃ gacchantī dvinnaṃ raṭṭhānaṃ antare ekasmiṃ nigame nivāsaṃ gaṇhi. Tattheveko pañcālacaṇḍo nāma brāhmaṇakumāro atthi abhirūpo. So tassā paṇṇākāraṃ upanāmesi. Sā taṃ disvā paṭibaddhacittā tena saddhiṃ pāpakammaṃ katvā katipāhaṃ tattheva vītināmetvā bārāṇasiṃ gantvā puttaṃ disvā khippaṃ nivattitvā puna tasmiṃyeva nigame nivāsaṃ gahetvā katipāhaṃ tena saddhiṃ anācāraṃ caritvā kosalanagaraṃ gatā. Sā tato paṭṭhāya nacirasseva taṃ taṃ kāraṇaṃ vatvā ‘‘puttassa santikaṃ gacchāmī’’ti rājānaṃ āpucchitvā gacchantī ca āgacchantī ca tasmiṃ nigame aḍḍhamāsamattaṃ tena saddhiṃ anācāraṃ cari. Samma puṇṇamukha, itthiyo nāmetā dussīlā musāvādiniyoti idampi atītaṃ dassento mahāsatto <hi rend="bold">‘‘evañheta’’</hi>ntiādimāha.</p>

<p rend="bodytext">Tattha <hi rend="bold">brahmadattassa mātara</hi>nti bārāṇasirajjaṃ kārentassa brahmadattakumārassa mātaraṃ. Tadā kira kuṇālo pañcālacaṇḍo ahosi, tasmā taṃ attanā ñātakāraṇaṃ dassento evamāha.</p>

<p rend="bodytext"><hi rend="bold">Etā cā</hi>ti, samma puṇṇamukha, etāva pañca itthiyo pāpamakaṃsu, na aññāti saññaṃ mā kari, atha kho etā ca aññā ca bahū pāpakammakārikāti. Imasmiṃ ṭhāne ṭhatvā loke aticārinīnaṃ vatthūni kathetabbāni. <hi rend="bold">Jagatī</hi>ti yathā jagatisaṅkhātā mahī <hi rend="bold">samānarattā</hi> paṭighābhāvena sabbesu samānarattā hutvā sā vasundharā <hi rend="bold">itarītarāpatiṭṭhā</hi><pb ed="P" n="5.0431" /> uttamānañca adhamānañca patiṭṭhā hoti, tathā itthiyopi kilesavasena sabbesampi uttamādhamānaṃ patiṭṭhā honti. Itthiyo hi okāsaṃ labhamānā kenaci saddhiṃ pāpakaṃ karonti nāma. <hi rend="bold">Sabbasahā</hi>ti yathā ca sā sabbameva sahati na phandati na kuppati na calati, tathā itthiyo sabbepi purise lokassādavasena sahanti. Sace tāsaṃ koci puriso citte patiṭṭhito hoti, tassa rakkhaṇatthaṃ na phandanti na calanti na kolāhalaṃ karonti <pb ed="M" n="5.0464" />. Yathā ca sā na kuppati na calati, evaṃ itthiyopi methunadhammena na kuppanti na calanti, na sakkā tena pūretuṃ.</p>

<p rend="bodytext"><hi rend="bold">Vāḷamigo</hi>ti duṭṭhamigo. <hi rend="bold">Pañcāvudho</hi>ti mukhassa ceva catunnañca caraṇānaṃ vasenetaṃ vuttaṃ. <hi rend="bold">Suruddho</hi>ti suluddho supharuso. <hi rend="bold">Tathitthiyo</hi>ti yathā hi sīhassa mukhañceva cattāro ca hatthapādāti <pb ed="V" n="5.0428" /> pañcāvudhāni, tathā itthīnampi rūpasaddagandharasaphoṭṭhabbāni pañcāvudhāni. Yathā so attano bhakkhaṃ gaṇhanto tehipi pañcahi gaṇhāti, tathā tāpi kilesabhakkhaṃ gaṇhamānā rūpādīhi āvudhehi paharitvā gaṇhanti. Yathā so kakkhaḷo pasayha khādati, evaṃ etāpi kakkhaḷā pasayha khādikā. Tathā hetā thirasīlepi purise attano balena pasayhakāraṃ katvā sīlavināsaṃ pāpenti. Yathā so parahiṃsane rato, evametāpi kilesavasena parahiṃsane ratā. <hi rend="bold">Tāyo</hi>ti tā evaṃ aguṇasammannāgatā na vissase naro.</p>

<p rend="bodytext"><hi rend="bold">Gamaniyo</hi>ti gaṇikāyo. Idaṃ vuttaṃ hoti – samma puṇṇamukha, yānetāni itthīnaṃ ‘‘vesiyo’’tiādīni nāmāni, na etāni tāsaṃ sabhāvanāmāni. Na hetā vesiyo nāma gamaniyo nāma bandhakiyo nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti. <hi rend="bold">Vadhikāyo</hi>ti sāmikaghātikāyo. Svāyamattho <hi rend="bold">mahāhaṃsajātakena</hi> dīpetabbo. Vuttañhetaṃ –</p>

<p rend="gatha1">‘‘Māyā cetā marīcī ca, sokā rogā cupaddavā;</p>

<p rend="gatha2">Kharā ca bandhanā cetā, maccupāsā guhāsayā;</p>

<p rend="gathalast">Tāsu yo vissase poso, so naresu narādhamo’’ti. (jā. 2.21.118);</p>

<p rend="bodytext"><hi rend="bold">Veṇikatā</hi>ti kataveṇiyo. Yathā hi moḷiṃ bandhitvā aṭaviyaṃ ṭhitacoro dhanaṃ vilumpati, evametāpi kilesavasaṃ netvā dhanaṃ vilumpanti. <hi rend="bold">Madirāva diddhā</hi>ti visamissakā surā viya. Yathā sā vikāraṃ dasseti, evametāpi aññesu purisesu sārattā kiccākiccaṃ ajānantiyo aññasmiṃ kattabbe aññameva karontiyo vikāraṃ dassenti. <hi rend="bold">Vācāsanthutiyo</hi>ti yathā vāṇijo attano bhaṇḍassa vaṇṇameva bhaṇati, evametāpi <pb ed="M" n="5.0465" /> attano aguṇaṃ paṭicchādetvā guṇameva pakāsenti. <hi rend="bold">Viparivattāyo</hi>ti yathā issamigassa siṅgaṃ parivattitvā ṭhitaṃ, evaṃ lahucittatāya viparivattāyova honti. <hi rend="bold">Uragamivā</hi>ti urago viya <pb ed="P" n="5.0432" /> musāvāditāya dujivhā nāma. <hi rend="bold">Sobbhamivā</hi>ti yathā padarapaṭicchanno gūthakūpo, evaṃ vatthālaṅkārapaṭicchannā hutvā vicaranti. Yathā ca kacavarehi paṭicchanno āvāṭo akkanto pādadukkhaṃ janeti, evametāpi vissāsena upaseviyamānā. <hi rend="bold">Pātālamivā</hi>ti yathā mahāsamudde pātālaṃ duppūraṃ, evametāpi methunena vijāyanena alaṅkārenāti tīhi duppūrā. Tenevāha – ‘‘tiṇṇaṃ, bhikkhave, dhammānaṃ atitto mātugāmo’’tiādi.</p>

<p rend="bodytext"><hi rend="bold">Rakkhasī</hi><pb ed="V" n="5.0429" /><hi rend="bold">viyā</hi>ti yathā rakkhasī nāma maṃsagiddhatāya dhanena na sakkā tosetuṃ, bahumpi dhanaṃ paṭikkhipitvā maṃsameva pattheti, evametāpi methunagiddhatāya bahunāpi dhanena na tussanti, dhanaṃ agaṇetvā methunameva patthenti. <hi rend="bold">Yamovā</hi>ti yathā yamo ekantaharo na kiñci pariharati, evametāpi jātisampannādīsu na kañci pariharanti, sabbaṃ kilesavasena sīlādivināsaṃ pāpetvā dutiyacittavāre nirayaṃ upanenti. <hi rend="bold">Sikhīrivā</hi>ti yathā sikhī sucimpi asucimpi sabbaṃ bhakkhayati, tathetāpi hīnuttame sabbe sevanti. Nadīupamāyampi eseva nayo. <hi rend="bold">Yenakā maṃcarā</hi>ti bhummatthe karaṇavacanaṃ, yattha etāsaṃ kāmo hoti, tattheva dhāvanti. <hi rend="bold">Nerū</hi>ti himavati eko suvaṇṇapabbato, taṃ upagatā kākāpi suvaṇṇavaṇṇāva honti. Yathā so, evaṃ etāpi nibbisesakarā attānaṃ upagataṃ ekasadisaṃ katvā passanti.</p>

<p rend="bodytext"><hi rend="bold">Visarukkho</hi>ti ambasadiso kiṃpakkarukkho. So niccameva phalati, vaṇṇādisampanno ca hoti, tena naṃ nirāsaṅkā paribhuñjitvā maranti, evameva tāpi rūpādivasena niccaphalitā ramaṇīyā viya khāyanti. Seviyamānā pana pamādaṃ uppādetvā apāyesu pātenti. Tena vuttaṃ –</p>

<p rend="gatha1">‘‘Āyatiṃ dosaṃ naññāya, yo kāme paṭisevati;</p>

<p rend="gathalast">Vipākante hananti naṃ, kiṃpakkamiva bhakkhita’’nti. (jā. 1.1.85);</p>

<p rend="unindented">Yathā vā visarukkho niccaphalito sadā anatthāvaho hoti, evametāpi sīlādivināsanavasena. Yathā visarukkhassa mūlampi tacopi pattampi pupphampi <pb ed="M" n="5.0466" /> phalampi visamevāti niccaphalo, tatheva tāsaṃ rūpampi…pe… phoṭṭhabbampi visamevāti visarukkho viya niccaphalitāyoti.</p>

<p rend="bodytext"><hi rend="bold">‘‘Panuttaretthā’’</hi>ti gāthābandhena tamatthaṃ pākaṭaṃ kātuṃ evamāha. Tattha <hi rend="bold">ratanantakaritthiyo</hi>ti sāmikehi dukkhasambhatānaṃ ratanānaṃ antarāyakarā itthiyo etāni paresaṃ datvā anācāraṃ caranti.</p>

<p rend="bodytext">Ito paraṃ nānappakārena attano dhammakathāvilāsaṃ dassento āha –</p>

<p rend="indent">‘‘Cattārimāni, samma puṇṇamukha, yāni vatthūni kicce jāte anatthacarāni bhavanti <pb ed="V" n="5.0430" />, tāni parakule na vāsetabbāni, goṇaṃ dhenuṃ yānaṃ bhariyā. Cattāri etāni paṇḍito dhanāni gharā na vippavāsaye. Bhavati ca panuttarettha vākyaṃ –</p>

<p rend="hangnum" n="21:296"><hi rend="paranum">21:296</hi><hi rend="dot">.</hi></p>

<p rend="gatha1"> ‘Goṇaṃ <pb ed="P" n="5.0433" /> dhenuñca yānañca, bhariyaṃ ñātikule na vāsaye;</p>

<p rend="gatha1">Bhañjanti rathaṃ ayānakā, ativāhena hananti puṅgavaṃ;</p>

<p rend="gathalast">Dohena hananti vacchakaṃ, bhariyā ñātikule padussatī’’’ti.</p>

<p rend="bodytext">‘‘Cha imāni, samma puṇṇamukha, yāni vatthūni kicce jāte anatthacarāni bhavanti –</p>

<p rend="hangnum" n="21:297"><hi rend="paranum">21:297</hi><hi rend="dot">.</hi></p>

<p rend="gatha1"> ‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;</p>

<p rend="gathalast">Dūre mitto pāpasahāyako ca, kicce jāte anatthacarāni bhavantī’’’ti.</p>

<p rend="indent">‘‘Aṭṭhahi khalu, samma puṇṇamukha ṭhānehi itthī sāmikaṃ avajānāti – daliddatā, āturatā, jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena. Imehi khalu, samma puṇṇamukha, aṭṭhahi ṭhānehi itthī sāmikaṃ avajānāti. Bhavati ca panuttarettha vākyaṃ –</p>

<p rend="hangnum" n="21:298"><hi rend="paranum">21:298</hi><hi rend="dot">.</hi></p>

<p rend="gatha1"> ‘‘‘Daliddaṃ <pb ed="M" n="5.0467" /> āturañcāpi, jiṇṇakaṃ surasoṇḍakaṃ;</p>

<p rend="gatha2">Pamattaṃ muddhapattañca, sabbakiccesu hāpanaṃ;</p>

<p rend="gathalast">Sabbakāmappadānena, avajānāti sāmika’’’nti.</p>

<p rend="bodytext">‘‘Navahi khalu, samma puṇṇamukha ṭhānehi itthī padosamāharati – ārāmagamanasīlā ca hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti, majjapāyinī ca hoti, nillokanasīlā ca hoti, sadvāraṭṭhāyinī ca hoti. Imehi khalu, samma puṇṇamukha, navahi ṭhānehi itthī padosamāharati. Bhavati ca panuttarettha vākyaṃ –</p>

<p rend="hangnum" n="21:299"><hi rend="paranum">21:299</hi><hi rend="dot">.</hi></p>

<p rend="gatha1"> ‘Ārāmasīlā <pb ed="V" n="5.0431" /> ca uyyānaṃ, nadī ñāti parakulaṃ;</p>

<p rend="gathalast">Ādāsadussamaṇḍanamanuyuttā, yā citthī majjapāyinī.</p>

<p rend="hangnum" n="21:300"><hi rend="paranum">21:300</hi><hi rend="dot">.</hi></p>

<p rend="gatha1"> ‘‘‘Yā ca nillokanasīlā, yā ca sadvāraṭhāyinī;</p>

<p rend="gathalast">Navahetehi ṭhānehi, padosamāharanti itthiyo’’’ti.</p>

<p rend="indent">‘‘Cattālīsāya khalu, samma puṇṇamukha, ṭhānehi itthī purisaṃ accācarati – vijambhati, vinamati, vilasati, vilajjati, nakhena nakhaṃ ghaṭṭeti, pādena pādaṃ akkamati, kaṭṭhena pathaviṃ vilikhati, dārakaṃ ullaṅghati ullaṅghāpeti <pb ed="P" n="5.0434" />, kīḷati kīḷāpeti, cumbati cumbāpeti, bhuñjati bhuñjāpeti, dadāti, yācati, katamanukaroti, uccaṃ bhāsati, nīcaṃ bhāsati, aviccaṃ bhāsati, viviccaṃ bhāsati, naccena gītena vāditena rodanena vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ sañcāleti, ūruṃ vivarati, ūruṃ pidahati, thanaṃ dasseti, kacchaṃ dasseti, nābhiṃ dasseti, akkhiṃ nikhanati, bhamukaṃ ukkhipati, oṭṭhaṃ upalikhati, jivhaṃ nillāleti, dussaṃ muñcati, dussaṃ paṭibandhati, sirasaṃ muñcati, sirasaṃ bandhati. Imehi khalu, samma puṇṇamukha, cattālīsāya ṭhānehi itthī purisaṃ accācarati.</p>

<p rend="indent">‘‘Pañcavīsāya <pb ed="M" n="5.0468" /> khalu, samma puṇṇamukha, ṭhānehi itthī paduṭṭhā veditabbā bhavati – sāmikassa pavāsaṃ vaṇṇeti, pavuṭṭhaṃ na sarati, āgataṃ nābhinandati, avaṇṇaṃ tassa bhaṇati, vaṇṇaṃ tassa na bhaṇati, anatthaṃ tassa carati, atthaṃ tassa na carati, akiccaṃ tassa karoti, kiccaṃ tassa na karoti, paridahitvā sayati, parammukhī nipajjati, parivattakajātā kho pana hoti kuṅkumiyajātā, dīghaṃ assasati, dukkhaṃ vedayati, uccārapassāvaṃ abhiṇhaṃ gacchati, vilomamācarati, parapurisasaddaṃ sutvā kaṇṇasotaṃ vivaramodahati, nihatabhogā kho pana hoti, paṭivissakehi santhavaṃ karoti, nikkhantapādā kho pana hoti visikhānucārinī, aticārinī kho pana hoti niccaṃ sāmike agāravā paduṭṭhamanasaṅkappā, abhiṇhaṃ dvāre tiṭṭhati, kacchāni aṅgāni thanāni dasseti, disodisaṃ gantvā pekkhati. Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati. Bhavati ca panuttarettha vākyaṃ –</p>

<p rend="hangnum" n="21:301"><hi rend="paranum">21:301</hi><hi rend="dot">.</hi></p>

<p rend="gatha1"> ‘Pavāsaṃ <pb ed="V" n="5.0432" /> tassa vaṇṇeti, gataṃ tassa na socati;</p>

<p rend="gatha2">Disvāna patimāgataṃ nābhinandati, bhattāravaṇṇaṃ na kadāci bhāsati;</p>

<p rend="gathalast">Ete paduṭṭhāya bhavanti lakkhaṇā.</p>

<p rend="hangnum" n="21:302"><hi rend="paranum">21:302</hi><hi rend="dot">.</hi></p>

<p rend="gatha1"> ‘Anatthaṃ tassa carati asaññatā, atthañca hāpeti akiccakārinī;</p>

<p rend="gathalast">Paridahitvā sayati parammukhī, ete paduṭṭhāya bhavanti lakkhaṇā.</p>

<p rend="hangnum" n="21:303"><hi rend="paranum">21:303</hi><hi rend="dot">.</hi></p>

<p rend="gatha1"> ‘Parivattajātā <pb ed="P" n="5.0435" /> ca bhavati kuṅkumī, dīghañca assasati dukkhavedinī;</p>

<p rend="bodytext">Uccārapassāvamabhiṇhaṃ gacchati, ete paduṭṭhāya bhavanti lakkhaṇā.</p>

<p rend="hangnum" n="21:304"><hi rend="paranum">21:304</hi><hi rend="dot">.</hi></p>

<p rend="gatha1"> ‘Vilomamācarati <pb ed="M" n="5.0469" /> akiccakārinī, saddaṃ nisāmeti parassa bhāsato;</p>

<p rend="gathalast">Nihatabhogā ca karoti santhavaṃ, ete paduṭṭhāya bhavanti lakkhaṇā.</p>

<p rend="hangnum" n="21:305"><hi rend="paranum">21:305</hi><hi rend="dot">.</hi></p>

<p rend="gatha1"> ‘Kicchena laddhaṃ kasirābhataṃ dhanaṃ, vittaṃ vināseti dukkhena sambhataṃ;</p>

<p rend="gathalast">Paṭivissakehi ca karoti santhavaṃ, ete paduṭṭhāya bhavanti lakkhaṇā.</p>

<p rend="hangnum" n="21:306"><hi rend="paranum">21:306</hi><hi rend="dot">.</hi></p>

<p rend="gatha1"> ‘Nikkhantapādā visikhānucārinī, niccañca sāmimhi paduṭṭhamānasā;</p>

<p rend="gathalast">Aticārinī hoti apetagāravā, ete paduṭṭhāya bhavanti lakkhaṇā.</p>

<p rend="hangnum" n="21:307"><hi rend="paranum">21:307</hi><hi rend="dot">.</hi></p>

<p rend="gatha1"> ‘Abhikkhaṇaṃ tiṭṭhati dvāramūle, thanāni kacchāni ca dassayantī;</p>

<p rend="gathalast">Disodisaṃ pekkhati bhantacittā, ete paduṭṭhāya bhavanti lakkhaṇā.</p>

<p rend="hangnum" n="21:308"><hi rend="paranum">21:308</hi><hi rend="dot">.</hi></p>

<p rend="gatha1"> ‘Sabbā nadī vaṅkagatī, sabbe kaṭṭhamayā vanā;</p>

<p rend="gathalast">Sabbitthiyo kare pāpaṃ, labhamāne nivātake.</p>

<p rend="hangnum" n="21:309"><hi rend="paranum">21:309</hi><hi rend="dot">.</hi></p>

<p rend="gatha1"> ‘Sace labhetha khaṇaṃ vā raho vā, nivātakaṃ vāpi labhetha tādisaṃ;</p>

<p rend="gathalast">Sabbāva itthī kayiruṃ nu pāpaṃ, aññaṃ alattha pīṭhasappināpi saddhiṃ.</p>

<p rend="hangnum" n="21:310"><hi rend="paranum">21:310</hi><hi rend="dot">.</hi></p>

<p rend="gatha1"> ‘Narānamārāmakarāsu nārisu, anekacittāsu aniggahāsu ca;</p>

<p rend="gathalast">Sabbattha nāpītikarāpi ce siyā, na vissase titthasamā hi nāriyo’’’ti.</p>

<p rend="bodytext">Tattha <pb ed="V" n="5.0433" /><hi rend="bold">goṇaṃ dhenu</hi>nti liṅgavipallāsena vuttaṃ. <hi rend="bold">Ñātikule padussatī</hi>ti tattha sā nibbhayā hutvā taruṇakālato paṭṭhāya vissāsakehi dāsādīhipi <pb ed="M" n="5.0470" /> saddhiṃ anācāraṃ carati, ñātakā ñatvāpi niggahaṃ na karonti, attano akittiṃ pariharamānā ajānantā viya honti. <hi rend="bold">Anatthacarānī</hi>ti acaritabbāni atthāni, akiccakārānīti attho. <hi rend="bold">Aguṇa</hi>nti jiyārahitaṃ. <hi rend="bold">Pāpasahāyako</hi>ti dummitto.</p>

<p rend="bodytext"><hi rend="bold">Daliddatā</hi>ti daliddatāya. Sesapadesupi eseva nayo. Tattha daliddo alaṅkārādīnaṃ abhāvato kilesena saṅgaṇhituṃ na sakkotīti taṃ avajānāti. Gilāno vatthukāmakilesakāmehi saṅgaṇhituṃ na sakkoti. Jarājiṇṇo kāyikavācasikakhiḍḍāratisamattho na hoti. Surāsoṇḍo <pb ed="P" n="5.0436" /> tassā hatthapiḷandhanādīnipi surāgharaññeva paveseti. Muddho andhabālo ratikusalo na hoti. Pamatto dāsisoṇḍo hutvā gharadāsīhi saddhiṃ saṃvasati, bhariyaṃ pana akkosati paribhāsati, tena naṃ avajānāti. Sabbakiccesu anuvattantaṃ ‘‘ayaṃ nittejo, mameva anuvattatī’’ti taṃ akkosati paribhāsati. Yo pana sabbaṃ dhanaṃ anuppadeti kuṭumbaṃ paṭicchāpeti, tassa bhariyā sabbaṃ dhanasāraṃ hatthe katvā taṃ dāsaṃ viya avajānāti, icchamānā ‘‘ko tayā attho’’ti gharatopi naṃ nikkaḍḍhati. <hi rend="bold">Muddhapatta</hi>nti muddhabhāvappattaṃ.</p>

<p rend="bodytext"><hi rend="bold">Padosamāharatī</hi>ti sāmike padosaṃ āharati dussati, pāpakammaṃ karotīti attho. <hi rend="bold">Ārāmagamanasīlā</hi>ti sāmikaṃ āpucchā vā anāpucchā vā abhiṇhaṃ pupphārāmādīsu aññataraṃ gantvā tattha anācāraṃ caritvā ‘‘ajja mayā ārāme rukkhadevatāya balikammaṃ kata’’ntiādīni vatvā bālasāmikaṃ saññāpeti. Paṇḍito pana ‘‘addhā esā tattha anācāraṃ caratī’’ti puna tassā gantuṃ na deti. Evaṃ sabbapadesupi attho veditabbo. <hi rend="bold">Parakula</hi>nti sandiṭṭhasambhattādīnaṃ gehaṃ. Taṃ sā ‘‘asukakule me vaḍḍhi payojitā atthi, tāvakālikaṃ dinnakaṃ atthi, taṃ sādhemī’’tiādīni vatvā gacchati. <hi rend="bold">Nillokanasīlā</hi>ti vātapānantarādīhi olokanasīlā. <hi rend="bold">Sadvāraṭṭhāyinī</hi>ti attano aṅgapaccaṅgāni dassentī sadvāre tiṭṭhati.</p>

<p rend="bodytext"><hi rend="bold">Accācaratī</hi>ti atikkamma carati, sāmikassa santike ṭhitāva aññassa nimittaṃ dassetīti attho. <hi rend="bold">Vijambhatī</hi>ti ‘‘ahaṃ taṃ disvā vijambhissāmi, tāya <pb ed="M" n="5.0471" /> saññāya okāsassa atthibhāvaṃ vā natthibhāvaṃ vā jāneyyāsī’’ti paṭhamameva katasaṅketā vā hutvā akatasaṅketā vāpi ‘‘evaṃ esa mayi bajjhissatī’’ti sāmikassa passe ṭhitāva vijambhati vijambhanaṃ <pb ed="V" n="5.0434" /> dasseti. <hi rend="bold">Vinamatī</hi>ti kiñcideva bhūmiyaṃ pātetvā taṃ ukkhipantī viya onamitvā piṭṭhiṃ dasseti. <hi rend="bold">Vilasatī</hi>ti gamanādīhi vā iriyāpathehi alaṅkārena vā vilāsaṃ dasseti. <hi rend="bold">Vilajjatī</hi>ti lajjantī viya vatthena sarīraṃ chādeti, kavāṭaṃ vā bhittiṃ vā allīyati. <hi rend="bold">Nakhenā</hi>ti pādanakhena pādanakhaṃ, hatthanakhena hatthanakhaṃ ghaṭṭeti. <hi rend="bold">Kaṭṭhenā</hi>ti daṇḍakena. <hi rend="bold">Dāraka</hi>nti attano vā puttaṃ aññassa vā puttaṃ gahetvā ukkhipati vā ukkhipāpeti vā. <hi rend="bold">Kīḷatī</hi>ti sayaṃ vā kīḷati, dārakaṃ vā kīḷāpeti. <hi rend="bold">Cumbanā</hi>dīsupi eseva nayo. <hi rend="bold">Dadātī</hi>ti tassa kiñcideva phalaṃ vā pupphaṃ vā deti. <hi rend="bold">Yācatī</hi>ti tameva paṭiyācati. <hi rend="bold">Anukarotī</hi>ti dārakena kataṃ kataṃ anukaroti. <hi rend="bold">Ucca</hi>nti mahāsaddavasena vā thomanavasena vā uccaṃ. <hi rend="bold">Nīca</hi>nti mandasaddavasena vā amanāpavacanena vā paribhavavacanena vā nīcaṃ. <hi rend="bold">Avicca</hi>nti bahujanamajjhe appaṭicchannaṃ. <hi rend="bold">Vivicca</hi>nti raho paṭicchannaṃ. <hi rend="bold">Naccenā</hi>ti etehi naccādīhi nimittaṃ karoti. Tattha roditena nimittakaraṇena rattiṃ deve vassante vātapānena hatthiṃ āropetvā seṭṭhiputtena nītāya purohitabrāhmaṇiyā vatthu kathetabbaṃ. <hi rend="bold">Jagghatī</hi>ti mahāhasitaṃ hasati, evampi nimittaṃ karoti <pb ed="P" n="5.0437" />. <hi rend="bold">Kaccha</hi>nti upakacchakaṃ. <hi rend="bold">Upalikhatī</hi>ti dantehi upalikhati. <hi rend="bold">Sirasa</hi>nti kesavaṭṭiṃ. Evaṃ kesānaṃ mocanabandhanehipi parapurisānaṃ nimittaṃ karoti, niyāmetvā vā aniyāmetvā vā kocideva sārajjissatītipi karotiyeva.</p>

<p rend="bodytext"><hi rend="bold">Paduṭṭhā veditabbā bhavatī</hi>ti ayaṃ mayi paduṭṭhā kuddhā, kujjhitvā ca pana micchācāraṃ caratīti paṇḍitena veditabbā bhavati. <hi rend="bold">Pavāsa</hi>nti ‘‘asukagāme payuttaṃ dhanaṃ nassati, gaccha taṃ sādhehi, vohāraṃ karohī’’tiādīni vatvā tasmiṃ gate anācāraṃ caritukāmā pavāsaṃ vaṇṇeti. <hi rend="bold">Anattha</hi>nti avaḍḍhiṃ. <hi rend="bold">Akicca</hi>nti akattabbayuttakaṃ. <hi rend="bold">Paridahitvā</hi>ti gāḷhaṃ nivāsetvā. <hi rend="bold">Parivattakajātā</hi>ti ito cito ca parivattamānā. <hi rend="bold">Kuṅkumiyajātā</hi>ti kolāhalajātā pādamūle nipannā paricārikā uṭṭhāpeti, dīpaṃ jālāpeti, nānappakāraṃ kolāhalaṃ karoti, tassa kilesaratiṃ nāseti. <hi rend="bold">Dukkhaṃ vedayatī</hi>ti sīsaṃ me rujjatītiādīni vadati. <hi rend="bold">Vilomamācaratī</hi>ti āhāraṃ <pb ed="M" n="5.0472" /> sītalaṃ icchantassa uṇhaṃ detītiādīnaṃ vasena paccanīkavutti hoti. <hi rend="bold">Nihatabhogā</hi>ti sāmikena dukkhasambhatānaṃ bhogānaṃ surālolatādīhi vināsikā. <hi rend="bold">Santhava</hi>nti kilesavasena santhavaṃ karoti. <hi rend="bold">Nikkhantapādā</hi>ti jārassa upadhāraṇatthāya nikkhantapādā. <hi rend="bold">Sāmike</hi>ti patimhi agāravena ca paduṭṭhamānasāya ca aticārinī hoti.</p>

<p rend="bodytext"><hi rend="bold">Sabbitthiyo</hi>ti ṭhapetvā vipassanāya tanukatakilesā sesā sabbā itthiyo pāpaṃ kareyyuṃ. <hi rend="bold">Labhamāne</hi>ti labbhamāne, saṃvijjamāneti attho. <hi rend="bold">Nivātake</hi>ti rahomantanake paribhedake. <hi rend="bold">Khaṇaṃ vā raho</hi><pb ed="V" n="5.0435" /><hi rend="bold">vā</hi>ti pāpakaraṇatthāya okāsaṃ vā paṭicchannaṭṭhānaṃ vā. <hi rend="bold">Kayiruṃ nū</hi>ti ettha <hi rend="bold">nū</hi>-ti nipātamattaṃ. <hi rend="bold">Alatthā</hi>ti aladdhā. Ayameva vā pāṭho, aññaṃ sampannapurisaṃ alabhitvā pīṭhasappināpi tato paṭikkūlatarenāpi pāpaṃ kareyyuṃ. <hi rend="bold">Ārāmakarāsū</hi>ti abhiratikārikāsu. <hi rend="bold">Aniggahāsū</hi>ti niggahena vinetuṃ asakkuṇeyyāsu. <hi rend="bold">Titthasamā</hi>ti yathā titthaṃ uttamādhamesu na kañci nhāyantaṃ vāreti, tathā etāpi raho vā khaṇe vā nivātake vā sati na kañci paṭikkhipanti.</p>

<p rend="bodytext">Tathā hi atīte bārāṇasiyaṃ kaṇḍarī nāma rājā ahosi uttamarūpadharo. Tassa devasikaṃ amaccā gandhakaraṇḍakasahassaṃ āharanti. Tenassa nivesane paribhaṇḍaṃ katvā gandhakaraṇḍake phāletvā gandhadārūni katvā āhāraṃ pacanti. Bhariyāpissa abhirūpā ahosi nāmena kinnarā nāma. Purohitopissa samavayo pañcālacaṇḍo nāma buddhisampanno ahosi. Rañño pana pāsādaṃ nissāya antopākāre jamburukkho nibbatti, tassa sākhā pākāramatthake olambati. Tassa chāyāya jeguccho dussaṇṭhāno pīṭhasappī vasati. Athekadivasaṃ kinnarā devī vātapānena olokentī taṃ ditvā paṭibaddhacittā <pb ed="P" n="5.0438" /> hutvā rattiṃ rājānaṃ ratiyā saṅgaṇhitvā tasmiṃ niddaṃ okkante saṇikaṃ uṭṭhāyāsanā nānaggarasabhojanaṃ suvaṇṇasarake pakkhipitvā ucchaṅge katvā sāṭakarajjuyā vātapānena otaritvā jambuṃ āruyha sākhāya oruyha pīṭhasappiṃ bhojetvā pāpaṃ katvā āgatamaggeneva pāsādaṃ āruyha gandhehi sarīraṃ <pb ed="M" n="5.0473" /> ubbaṭṭetvā raññā saddhiṃ nipajji. Etenupāyena nibaddhaṃ tena saddhiṃ pāpaṃ karoti. Rājā pana na jānāti.</p>

<p rend="bodytext">So ekadivasaṃ nagaraṃ padakkhiṇaṃ katvā nivesanaṃ pavesanto jambuchāyāya sayitaṃ paramakāruññappattaṃ pīṭhasappiṃ disvā purohitaṃ āha – ‘‘passetaṃ manussapeta’’nti. ‘‘Āma, passāmi devā’’ti. ‘‘Api nu kho, samma, evarūpaṃ paṭikkūlaṃ kāci itthī chandarāgavasena upagaccheyyā’’ti. Taṃ kathaṃ sutvā pīṭhasappī mānaṃ janetvā ‘‘ayaṃ rājā kiṃ katheti, attano deviyā mama santikaṃ āgamanaṃ na jānāti maññe’’ti jamburukkhassa añjaliṃ paggahetvā ‘‘suṇa sāmi, jamburukkhe nibbattadevate, ṭhapetvā taṃ añño etaṃ kāraṇaṃ na jānātī’’ti āha. Purohito tassa kiriyaṃ disvā cintesi – ‘‘addhā rañño aggamahesī jamburukkhena gantvā iminā saddhiṃ pāpaṃ karotī’’ti. So rājānaṃ pucchi – ‘‘mahārāja, deviyā te rattibhāge sarīrasamphasso kīdiso hotī’’ti? ‘‘Samma, aññaṃ na passāmi, majjhimayāme panassā sarīraṃ sītalaṃ hotī’’ti. ‘‘Tena hi, deva, tiṭṭhatu aññā itthī, aggamahesī te kinnarādevī <pb ed="V" n="5.0436" /> iminā saddhiṃ pāpaṃ karotī’’ti. ‘‘Samma, kiṃ vadesi, evarūpā paramavilāsasampannā kiṃ iminā paramajegucchena saddhiṃ abhiramissatī’’ti? ‘‘Tena hi naṃ, deva, pariggaṇhāhī’’ti.</p>

<p rend="bodytext">So ‘‘sādhū’’ti rattiṃ bhuttasāyamāso tāya saddhiṃ nippajjitvā ‘‘pariggaṇhissāmi na’’nti pakatiyā niddupagamanavelāya niddupagato viya ahosi. Sāpi uṭṭhāya tatheva akāsi. Rājā tassā anupadaññeva gantvā jambuchāyaṃ nissāya aṭṭhāsi. Pīṭhasappī deviyā kujjhitvā ‘‘tvaṃ ajja aticirāyitvā āgatā’’ti hatthena kaṇṇasaṅkhalikaṃ pahari. Atha naṃ ‘‘mā maṃ kujjhi, sāmi, rañño niddupagamanaṃ olokesi’’nti vatvā tassa gehe pādaparicārikā viya ahosi. Tena panassā pahārena sīhamukhakuṇḍalaṃ kaṇṇato gaḷitvā rañño pādamūle pati. Rājā ‘‘vaṭṭissati ettaka’’nti taṃ gahetvā gato. Sāpi tena saddhiṃ aticaritvā purimaniyāmeneva gantvā raññā saddhiṃ nipajjituṃ ārabhi. Rājā paṭikkhipitvā punadivase ‘‘kinnarādevī mayā dinnaṃ sabbālaṅkāraṃ alaṅkaritvā etū’’ti āṇāpesi. Sā ‘‘sīhamukhakuṇḍalaṃ me suvaṇṇakārassa santike’’ti vatvā nāgami, puna pesite ca pana ekakuṇḍalāva āgamāsi <pb ed="P" n="5.0439" />. Rājā pucchi – ‘‘kahaṃ te kuṇḍala’’nti? ‘‘Suvaṇṇakārassa santike’’ti <pb ed="M" n="5.0474" />. Suvaṇṇakāraṃ pakkosāpetvā ‘‘kiṃkāraṇā imissā kuṇḍalaṃ na desī’’ti āha. ‘‘Nāhaṃ gaṇhāmi devā’’ti. Rājā tassā kujjhitvā ‘‘pāpe caṇḍāli mādisena te suvaṇṇakārena bhavitabba’’nti vatvā taṃ kuṇḍalaṃ tassā puratho khipitvā purohitaṃ āha – ‘‘samma, saccaṃ tayā vuttaṃ, gaccha sīsamassā chedāpehī’’ti. So taṃ rājageheyeva ekasmiṃ padese ṭhapetvā rājānaṃ upasaṅkamitvā – ‘‘deva, mā kinnarādeviyā kujjhittha, sabbā itthiyo evarūpāyeva. Sacepi itthīnaṃ dussīlabhāvaṃ ñātukāmosi, dassessāmi te etāsaṃ pāpakañceva bahumāyābhāvañca, ehi aññātakavesena janapadaṃ carāmā’’ti āha.</p>

<p rend="bodytext">Rājā ‘‘sādhū’’ti mātaraṃ rajjaṃ paṭicchāpetvā tena saddhiṃ cārikaṃ pakkāmi. Tesaṃ yojanaṃ maggaṃ gantvā mahāmagge nisinnānaṃyeva eko kuṭumbiko puttassatthāya maṅgalaṃ katvā ekaṃ kumārikaṃ paṭicchannayāne nisīdāpetvā mahantena parivārena gacchati. Taṃ disvā purohito rājānaṃ āha – ‘‘sace icchasi, imaṃ kumārikaṃ tayā saddhiṃ pāpaṃ kāretuṃ sakkā devā’’ti. ‘‘Kiṃ kathesi, mahāparivārā esā, na sakkā sammā’’ti? Purohito ‘‘tena hi passa, devā’’ti purato gantvā maggato avidūre sāṇiyā parikkhipitvā rājānaṃ antosāṇiyaṃ katvā sayaṃ maggapasse rodanto nisīdi. Atha naṃ so kuṭumbiko disvā ‘‘tāta, kasmā rodasī’’ti <pb ed="V" n="5.0437" /> pucchi. ‘‘Bhariyā me garubhārā, taṃ kulagharaṃ netuṃ maggapaṭipannosmi, tassā antarāmaggeyeva gabbho cali, esā antosāṇiyaṃ kilamati, kācissā itthī santike natthi, mayāpi tattha gantuṃ na sakkā, na jānāmi ‘kiṃ bhavissatī’ti, ekaṃ itthiṃ laddhuṃ vaṭṭatī’’ti? ‘‘Mā rodi, bahū me itthiyo, ekā gamissatī’’ti. ‘‘Tena hi ayameva kumārikā gacchatu, etissāpi maṅgalaṃ bhavissatī’’ti. So cintesi – ‘‘saccaṃ vadati, suṇisāyapi me maṅgalameva, iminā hi nimittena sā puttadhītāhi vaḍḍhissatī’’ti tameva pesesi. Sā tattha pavisitvā rājānaṃ disvāva paṭibaddhacittā hutvā pāpamakāsi. Rājāpissā aṅgulimuddikaṃ adāsi. Atha naṃ katakiccaṃ nikkhamitvā āgataṃ pucchiṃsu – ‘‘kiṃ vijātā’’ti? ‘‘Suvaṇṇavaṇṇaṃ putta’’nti. Kuṭumbiko taṃ ādāya pāyāsi <pb ed="M" n="5.0475" />. Purohitopi rañño santikaṃ gantvā ‘‘diṭṭhā te, deva, kumārikāpi evaṃ pāpā, kimaṅgaṃ pana aññā, api pana te kiñci dinna’’nti pucchi. ‘‘Āma, aṅgulimuddikā dinnā’’ti. ‘‘Nāssā taṃ dassāmī’’ti vegena gantvā yānakaṃ gaṇhitvā ‘‘kimeta’’nti vutte ‘‘ayaṃ me brāhmaṇiyā ussīsake ṭhapitaṃ muddikaṃ gahetvā āgatā, dehi, amma, muddika’’nti āha. Sā taṃ dadamānā <pb ed="P" n="5.0440" /> brāhmaṇaṃ hatthe nakhena vijjhitvā ‘‘gaṇha corā’’ti adāsi.</p>

<p rend="bodytext">Evaṃ brāhmaṇo nānāvidhehi upāyehi aññāpi bahū aticāriniyo rañño dassetvā ‘‘idha tāva ettakaṃ hotu, aññattha gamissāma, devā’’ti āha. Rājā ‘‘sakalajambudīpe caritepi sabbā itthiyo evarūpāva bhavissanti, kiṃ no etāhi, nivattāmā’’ti bārāṇasimeva paccāgantvā – ‘‘mahārāja, itthiyo nāma evaṃ pāpadhammā, pakati esā etāsaṃ, khamatha, deva, kinnarādeviyā’’ti purohitena yācito khamitvā rājanivesanato naṃ nikkaḍḍhāpesi, ṭhānato pana taṃ apanetvā aññaṃ aggamahesiṃ akāsi. Tañca pīṭhasappiṃ nikkaḍḍhāpetvā jambusākhaṃ chedāpesi. Tadā kuṇālo pañcālacaṇḍo ahosi. Iti attanā diṭṭhakāraṇameva āharitvā dassento gāthamāha –</p>

<p rend="hangnum" n="21:311"><hi rend="paranum">21:311</hi><hi rend="dot">.</hi></p>

<p rend="gatha1"> ‘‘Yaṃ ve disvā kaṇḍarīkinnarānaṃ, sabbitthiyo na ramanti agāre;</p>

<p rend="gathalast">Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappi’’nti.</p>

<p rend="bodytext">Tassattho – yaṃ ve kaṇḍarissa rañño kinnarāya deviyā cāti imesaṃ kaṇḍarikinnarānaṃ virāgakāraṇaṃ ahosi, taṃ disvā jānitabbaṃ – sabbitthiyo attano sāmikānaṃ na ramanti agāre <pb ed="V" n="5.0438" />. Tathā hi aññaṃ pīṭhasappiṃ purisaṃ disvā taṃ rājānaṃ tādisaṃ ratikusalaṃ maccaṃ cajitvā bhariyā tena manussapetena saddhiṃ pāpamakāsīti.</p>

<p rend="bodytext">Aparopi atīte bārāṇasiyaṃ bako nāma rājā dhammena rajjaṃ kāresi. Tadā bārāṇasiyā pācīnadvāravāsino ekassa daliddassa pañcapāpī nāma dhītā ahosi. Sā kira pubbepi ekā daliddadhītā mattikaṃ madditvā gehe bhittiṃ vilimpati. Atheko paccekabuddho attano pabbhāraparibhaṇḍakaraṇatthaṃ <pb ed="M" n="5.0476" /> ‘‘kahaṃ mattikaṃ labhissāmī’’ti cintetvā ‘‘bārāṇasiyaṃ laddhuṃ sakkā’’ti cīvaraṃ pārupitvā pattahattho nagaraṃ pavisitvā tassā avidūre aṭṭhāsi. Sā kujjhitvā ullokentī paduṭṭhena manasā ‘‘mattikampi bhikkhatī’’ti avoca. Paccekabuddho niccalova ahosi. Atha sā paccekabuddhaṃ niccalitaṃ disvā puna cittaṃ pasādetvā, ‘‘samaṇa, mattikampi na labhasī’’ti vatvā mahantaṃ mattikāpiṇḍaṃ āharitvā patte ṭhapesi. So tāya mattikāya pabbhāre paribhaṇḍamakāsi. Sā nacirasseva tato cavitvā tasmiṃyeva nagare bahidvāragāme duggatitthiyā kucchimhi paṭisandhiṃ gaṇhi. Sā dasamāsaccayena mātu kucchito nikkhami. Tassā mattikāpiṇḍaphalena <pb ed="P" n="5.0441" /> sarīraṃ phassasampannaṃ ahosi, kujjhitvā ullokitattā pana hatthapādamukhaakkhināsāni pāpāni virūpāni ahesuṃ. Tena taṃ ‘‘pañcapāpī’’tveva sañjāniṃsu.</p>

<p rend="bodytext">Athekadivasaṃ bārāṇasirājā rattiṃ aññātakavesena nagaraṃ pariggaṇhanto taṃ padesaṃ gato. Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi. So tassā hatthasamphassena sakabhāvena saṇṭhātuṃ nāsakkhi, dibbasamphassena phuṭṭho viya ahosi. So phassarāgaratto tathāvirūpampi taṃ hatthe gahetvā ‘‘kassa dhītāsī’’ti pucchitvā ‘‘dvāravāsino’’ti vutte assāmikabhāvaṃ pucchitvā ‘‘ahaṃ te sāmiko bhavissāmi, gaccha mātāpitaro anujānāpehī’’ti āha. Sā mātāpitaro upagantvā ‘‘eko, amma, puriso maṃ icchatī’’ti vatvā ‘‘sopi duggato bhavissati, sace tādisampi icchati, sādhū’’ti vutte gantvā mātāpitūhi anuññātabhāvaṃ ārocesi. So tasmiṃyeva gehe tāya saddhiṃ vasitvā pātova rājanivesanaṃ pāvisi. Tato paṭṭhāyeva aññātakavesena nibaddhaṃ tattha gacchati, aññaṃ itthiṃ oloketumpi na icchati.</p>

<p rend="bodytext">Athekadivasaṃ tassā pitu lohitapakkhandikā uppajji. Asambhinnakhīrasappimadhusakkharayuttapāyāsova etassa bhesajjaṃ, taṃ te daliddatāya uppādetuṃ na sakkonti <pb ed="V" n="5.0439" />. Tato pañcapāpimātā dhītaraṃ āha – ‘‘kiṃ, amma, tava sāmiko pāyāsaṃ uppādetuṃ sakkhissatī’’ti? ‘‘Amma, mama sāmikena amhehipi duggatatarena bhavitabbaṃ, evaṃ santepi pucchissāmi naṃ, mā <pb ed="M" n="5.0477" /> cintayī’’ti vatvā tassāgamanavelāyaṃ dummanā hutvā nisīdi. Atha naṃ rājā āgantvā ‘‘kiṃ dummanāsī’’ti pucchi. Sā tamatthaṃ ārocesi. Taṃ sutvā rājā ‘‘bhadde idaṃ atirasabhesajjaṃ, kuto labhissāmī’’ti vatvā cintesi – ‘‘na sakkā mayā niccakālaṃ evaṃ carituṃ, antarāmagge parissayopi daṭṭhabbo, sace kho pana etaṃ antepuraṃ nessāmi, etissā phassasampadaṃ ajānantā ‘amhākaṃ rājā yakkhiniṃ gahetvā āgato’ti keḷiṃ karissanti, sakalanagaravāsino etissā samphassaṃ jānāpetvā garahaṃ mocessāmī’’ti. Atha naṃ rājā – ‘‘bhadde, mā cintayi, āharissāmi te pitu pāyāsa’’nti vatvā tāya saddhiṃ abhiramitvā rājanivesanaṃ gantvā punadivase tādisaṃ pāyāsaṃ pacāpetvā paṇṇāni āharāpetvā dve puṭe katvā ekasmiṃ pāyāsaṃ pakkhipitvā ekasmiṃ cūḷāmaṇiṃ ṭhapetvā bandhitvā rattibhāge gantvā, ‘‘bhadde, mayaṃ daliddā, kicchena sampāditaṃ, tava pitaraṃ ‘ajja imamhā puṭā pāyāsaṃ bhuñja, sve imamhā’ti vadeyyāsī’’ti āha. Sā tathā akāsi. Athassā pitā ojasampannattā pāyāsassa thokameva bhuñjitvā suhito jāto. Sesaṃ mātu datvā sayampi <pb ed="P" n="5.0442" /> bhuñji. Tayopi suhitā ahesuṃ. Cūḷāmaṇipuṭaṃ pana punadivasatthāya ṭhapesuṃ.</p>

<p rend="bodytext">Rājā nivesanaṃ gantvā mukhaṃ dhovitvāva ‘‘cūḷāmaṇiṃ me āharathā’’ti vatvā ‘‘na passāma, devā’’ti vutte ‘‘sakalanagaraṃ vicinathā’’ti āha. Te vicinitvāpi na passiṃsu. Tena hi bahinagare daliddagehesu bhattapaṇṇapuṭe upādāya vicinathāti. Vicinantā tasmiṃ ghaṭe cūḷāmaṇiṃ disvā tassā mātāpitaro ‘‘corā’’ti bandhitvā nayiṃsu. Athassā pitā, ‘‘sāmi, na mayaṃ corā, aññenāyaṃ maṇi ābhato’’ti vatvā ‘‘kenā’’ti vutte ‘‘jāmātarā me’’ti ācikkhitvā ‘‘kahaṃ so’’ti pucchito ‘‘dhītā me jānātī’’ti āha. Tato dhītāya saddhiṃ kathesi – ‘‘amma, sāmikaṃ te jānāsī’’ti? ‘‘Na jānāmī’’ti. ‘‘Evaṃ sante amhākaṃ jīvitaṃ natthī’’ti. ‘‘Tāta, so andhakāre āgantvā andhakāre eva yāti, tenassa rūpaṃ na jānāmi, hatthasamphassena pana naṃ jānituṃ sakkomī’’ti. So rājapurisānaṃ ārocesi. Tepi rañño ārocesuṃ. Rājā <pb ed="M" n="5.0478" /> ajānanto viya hutvā ‘‘tena hi taṃ itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ chiddaṃ katvā nagaravāsino sannipātetvā hatthasamphassena coraṃ gaṇhathā’’ti āha. Rājapurisā tathā kātuṃ tassā santikaṃ gantvā rūpaṃ disvāva vippaṭisārino hutvā – ‘‘dhī, dhī pisācī’’ti jigucchitvā phusituṃ na ussahiṃsu, ānetvā pana <pb ed="V" n="5.0440" /> naṃ rājaṅgaṇe antosāṇiyaṃ ṭhapetvā sakalanagaravāsino sannipātesuṃ. Sā āgatāgatassa chiddena pasāritahatthaṃ gahetvāva ‘‘no eso’’ti vadati. Purisā tassā dibbaphassasadise phasse bajjhitvā apagantuṃ na sakkhiṃsu, ‘‘sacāyaṃ daṇḍārahā, daṇḍaṃ datvāpi dāsakammakārabhāvaṃ upagantvāpi etaṃ ghare karissāmā’’ti cintayiṃsu. Atha ne rājapurisā daṇḍehi koṭṭetvā palāpesuṃ. Uparājānaṃ ādiṃ katvā sabbe ummattakā viya ahesuṃ.</p>

<p rend="bodytext">Atha rājā – ‘‘kacci ahaṃ bhaveyya’’nti hatthaṃ pasāresi. Taṃ hatthe gahetvāva ‘‘coro me gahito’’ti mahāsaddaṃ kari. Rājā tepi pucchi – ‘‘tumhe etāya hatthe gahitā kiṃ cintayitthā’’ti. Te yathābhūtaṃ ārocesuṃ. Atha ne rājā āha – ‘‘ahaṃ etaṃ attano gehaṃ ānetuṃ evaṃ kāresiṃ ‘etissā phassaṃ ajānantā maṃ paribhaveyyu’nti cintetvā, tasmā mayā sabbe tumhe jānāpitā, vadatha, bho dāni, sā kassa gehe bhavituṃ yuttā’’ti? ‘‘Tumhākaṃ, devā’’ti. Atha naṃ abhisiñcitvā aggamahesiṃ akāsi. Mātāpitūnampissā <pb ed="P" n="5.0443" /> issariyaṃ dāpesi. Tato paṭṭhāya ca pana tāya sammatto neva vinicchayaṃ paṭṭhapesi, na aññaṃ itthiṃ olokesi. Tā tassā antaraṃ pariyesiṃsu. Sā ekadivasaṃ dvinnaṃ rājūnaṃ aggamahesibhāvassa supine nimittaṃ disvā rañño ārocesi. Rājā supinapāṭhake pakkosāpetvā ‘‘evarūpe supine diṭṭhe kiṃ hotī’’ti pucchi. Te itarāsaṃ itthīnaṃ santikā lañjaṃ gahetvā – ‘‘mahārāja, deviyā sabbasetassa hatthino khandhe nisinnabhāvo tumhākaṃ maraṇassa pubbanimittaṃ, hatthikhandhagatāya pana candaparāmasanaṃ tumhākaṃ paccāmittarājānayanassa pubbanimitta’’nti vatvā ‘‘idāni kiṃ kātabba’’nti vutte ‘‘deva imaṃ māretuṃ na sakkā, nāvāya pana naṃ ṭhapetvā nadiyaṃ vissajjetuṃ vaṭṭatī’’ti vadiṃsu. Rājā āhāravatthālaṅkārehi saddhiṃ rattibhāge naṃ nāvāya ṭhapetvā nadiyaṃ vissajjesi.</p>

<p rend="bodytext">Sā <pb ed="M" n="5.0479" /> nadiyā vuyhamānā heṭṭhānadiyā nāvāya udakaṃ kīḷantassa bāvarikarañño abhimukhaṭṭhānaṃ pattā. Tassa senāpati nāvaṃ disvā ‘‘ayaṃ nāvā mayha’’nti āha. Rājā ‘‘nāvāya bhaṇḍaṃ mayha’’nti vatvā āgatāya nāvāya taṃ disvā ‘‘kā nāma tvaṃ pisācīsadisā’’ti pucchi. Sā sitaṃ katvā bakassa rañño aggamahesibhāvaṃ kathetvā sabbaṃ taṃ pavattiṃ tassa kathesi. Sā pana pañcapāpīti sakalajambudīpe pākaṭā. Atha naṃ rājā hatthe gahetvā ukkhipi, saha gahaṇeneva phassarāgaratto aññāsu itthīsu itthisaññaṃ akatvā taṃ <pb ed="V" n="5.0441" /> aggamahesiṭṭhāne ṭhapesi. Sā tassa pāṇasamā ahosi. Bako taṃ pavattiṃ sutvā ‘‘nāhaṃ tassa aggamahesiṃ kātuṃ dassāmī’’ti senaṃ saṅkaḍḍhitvā tassa paṭititthe nivesanaṃ katvā paṇṇaṃ pesesi – ‘‘bhariyaṃ vā me detu yuddhaṃ vā’’ti. So ‘‘yuddhaṃ dassāmi, na bhariya’’nti vatvā yuddhasajjo ahosi. Ubhinnaṃ amaccā ‘‘mātugāmaṃ nissāya maraṇakiccaṃ natthi, purimasāmikattā esā bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni hotū’’ti mantetvā dvepi rājāno saññāpesuṃ. Te ubhopi attamanā hutvā titthapaṭititthe nagarāni māpetvā vasiṃsu. Sā dvinnampi tesaṃ aggamahesittaṃ kāresi. Dvepi tassā sammattā ahesuṃ. Sā pana ekassa ghare sattāhaṃ vasitvā nāvāya itarassa gharaṃ gacchantī nāvaṃ pājetvā nentena ekena mahallakakhujjakevaṭṭena saddhiṃ nadīmajjhe pāpaṃ karoti. Tadā kuṇālo sakuṇarājā <pb ed="P" n="5.0444" /> bako ahosi, tasmā idaṃ attanā diṭṭhakāraṇaṃ āharitvā dassento gāthamāha –</p>

<p rend="hangnum" n="21:312"><hi rend="paranum">21:312</hi><hi rend="dot">.</hi></p>

<p rend="gatha1"> ‘‘Bakassa ca bāvarikassa ca rañño, accantakāmānugatassa bhariyā;</p>

<p rend="gathalast">Avācarī paṭṭhavasānugassa, kaṃ vāpi itthī nāticare tadañña’’nti.</p>

<p rend="bodytext">Tattha <hi rend="bold">accantakāmānugatassā</hi>ti accantaṃ kāmaṃ anugatassa. <hi rend="bold">Avācarī</hi>ti anācāraṃ cari. <hi rend="bold">Paṭṭhavasānugassā</hi>ti paṭṭhassa attano vasānugatassa, attano pesanakārassa santiketi attho. Karaṇatthe vā sāmivacanaṃ <pb ed="M" n="5.0480" />, tena saddhiṃ pāpamakāsīti vuttaṃ hoti. <hi rend="bold">Tadañña</hi>nti kataraṃ taṃ aññaṃ purisaṃ nāticareyyāti attho.</p>

<p rend="bodytext">Aparāpi atīte brahmadattassa bhariyā piṅgiyānī nāma aggamahesī sīhapañjaraṃ vivaritvā olokentī maṅgalaassagopakaṃ disvā rañño niddupagamanakāle vātapānena oruyha tena saddhiṃ aticaritvā puna pāsādaṃ āruyha gandhehi sarīraṃ ubbaṭṭetvā raññā saddhiṃ nipajji. Athekadivasaṃ rājā ‘‘kiṃ nu kho deviyā aḍḍharattasamaye niccaṃ sarīraṃ sītaṃ hoti, pariggaṇhissāmi na’’nti ekadivasaṃ niddupagato viya hutvā taṃ uṭṭhāya gacchantiṃ anugantvā assabandhena saddhiṃ aticarantiṃ disvā nivattitvā sayanaṃ abhiruhi. Sāpi aticaritvā āgantvā cūḷasayanake nipajji. Punadivase rājā amaccagaṇamajjheyeva taṃ pakkosāpetvā taṃ kiccaṃ āvikatvā ‘‘sabbāva itthiyo pāpadhammā’’ti tassā vadhabandhachejjabhejjārahaṃ dosaṃ khamitvā ṭhānā cāvetvā aññaṃ aggamahesiṃ akāsi. Tadā kuṇālo rājā brahmadatto ahosi, tena taṃ attanā diṭṭhaṃ āharitvā dassento gāthamāha –</p>

<p rend="hangnum" n="21:313"><hi rend="paranum">21:313</hi><hi rend="dot">.</hi></p>

<p rend="gatha1"> ‘‘Piṅgiyānī <pb ed="V" n="5.0442" /> sabbalokissarassa, rañño piyā brahmadattassa bhariyā;</p>

<p rend="gathalast">Avācarī paṭṭhavasānugassa, taṃ vāpi sā nājjhagā kāmakāminī’’ti.</p>

<p rend="bodytext">Tattha <hi rend="bold">taṃ vā</hi>ti sā evaṃ aticarantī taṃ vā assabandhaṃ taṃ vā aggamahesiṭṭhānanti ubhayampi nājjhagā, ubhato bhaṭṭhā ahosi. <hi rend="bold">Kāmakāminī</hi>ti kāme patthayamānā.</p>

<p rend="bodytext">Evaṃ pāpadhammā itthiyoti atītavatthūhi <pb ed="P" n="5.0445" /> itthīnaṃ dosaṃ kathetvā aparenapi pariyāyena tāsaṃ dosameva kathento āha –</p>

<p rend="hangnum" n="21:314"><hi rend="paranum">21:314</hi><hi rend="dot">.</hi></p>

<p rend="gatha1"> ‘‘Luddhānaṃ lahucittānaṃ, akataññūna dubbhinaṃ;</p>

<p rend="gathalast">Nādevasatto puriso, thīnaṃ saddhātumarahati.</p>

<p rend="hangnum" n="21:315"><hi rend="paranum">21:315</hi><hi rend="dot">.</hi></p>

<p rend="gatha1"> ‘‘Na tā pajānanti kataṃ na kiccaṃ, na mātaraṃ pitaraṃ bhātaraṃ vā;</p>

<p rend="gathalast">Anariyā samatikkantadhammā, sasseva cittassa vasaṃ vajanti.</p>

<p rend="hangnum" n="21:316"><hi rend="paranum">21:316</hi><hi rend="dot">.</hi></p>

<p rend="gatha1"> ‘‘Cirānuvuṭṭhampi <pb ed="M" n="5.0481" /> piyaṃ manāpaṃ, anukampakaṃ pāṇasamampi bhattuṃ;</p>

<p rend="gathalast">Āvāsu kiccesu ca naṃ jahanti, tasmāhamitthīnaṃ na vissasāmi.</p>

<p rend="hangnum" n="21:317"><hi rend="paranum">21:317</hi><hi rend="dot">.</hi></p>

<p rend="gatha1"> ‘‘Thīnañhi cittaṃ yathā vānarassa, kannappakannaṃ yathā rukkhachāyā;</p>

<p rend="gathalast">Calācalaṃ hadayamitthiyānaṃ, cakkassa nemi viya parivattati.</p>

<p rend="hangnum" n="21:318"><hi rend="paranum">21:318</hi><hi rend="dot">.</hi></p>

<p rend="gatha1"> ‘‘Yadā tā passanti samekkhamānā, ādeyyarūpaṃ purisassa vittaṃ;</p>

<p rend="gathalast">Saṇhāhi vācāhi nayanti menaṃ, kambojakā jalajeneva assaṃ.</p>

<p rend="hangnum" n="21:319"><hi rend="paranum">21:319</hi><hi rend="dot">.</hi></p>

<p rend="gatha1"> ‘‘Yadā na passanti samekkhamānā, ādeyyarūpaṃ purisassa vittaṃ;</p>

<p rend="gathalast">Samantato naṃ parivajjayanti, tiṇṇo nadīpāragatova kullaṃ.</p>

<p rend="hangnum" n="21:320"><hi rend="paranum">21:320</hi><hi rend="dot">.</hi></p>

<p rend="gatha1"> ‘‘Silesūpamā sikhiriva sabbabhakkhā, tikkhamāyā nadīriva sīghasotā;</p>

<p rend="gathalast">Sevanti hetā piyamappiyañca, nāvā yathā orakulaṃ parañca.</p>

<p rend="hangnum" n="21:321"><hi rend="paranum">21:321</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0443" /> tā ekassa na dvinnaṃ, āpaṇova pasārito;</p>

<p rend="gathalast">Yo tā mayhanti maññeyya, vātaṃ jālena bādhaye.</p>

<p rend="hangnum" n="21:322"><hi rend="paranum">21:322</hi><hi rend="dot">.</hi></p>

<p rend="gatha1"> ‘‘Yathā <pb ed="P" n="5.0446" /> nadī ca pantho ca, pānāgāraṃ sabhā papā;</p>

<p rend="gathalast">Evaṃ lokitthiyo nāma, velā tāsaṃ na vijjati.</p>

<p rend="hangnum" n="21:323"><hi rend="paranum">21:323</hi><hi rend="dot">.</hi></p>

<p rend="gatha1"> ‘‘Ghatāsanasamā etā, kaṇhasappasirūpamā;</p>

<p rend="gathalast">Gāvo bahi tiṇasseva, omasanti varaṃ varaṃ.</p>

<p rend="hangnum" n="21:324"><hi rend="paranum">21:324</hi><hi rend="dot">.</hi></p>

<p rend="gatha1"> ‘‘Ghatāsanaṃ <pb ed="M" n="5.0482" /> kuñjaraṃ kaṇhasappaṃ, muddhābhisittaṃ pamadā ca sabbā;</p>

<p rend="gathalast">Ete naro niccayato bhajetha, tesaṃ have dubbidu sabbabhāvo.</p>

<p rend="hangnum" n="21:325"><hi rend="paranum">21:325</hi><hi rend="dot">.</hi></p>

<p rend="gatha1"> ‘‘Naccantavaṇṇā na bahūna kantā, na dakkhiṇā pamadā sevitabbā;</p>

<p rend="gathalast">Na parassa bhariyā na dhanassa hetu, etitthiyo pañca na sevitabbā’’ti.</p>

<p rend="bodytext">Tattha <hi rend="bold">luddhāna</hi>nti lubbhānaṃ. <hi rend="bold">Kaṇaverajātake</hi> (jā. 1.4.69-72) viya baddhacorepi sārajjanaṃ sandhāyetaṃ vuttaṃ. <hi rend="bold">Lahucittāna</hi>nti muhuttameva parivattanacittānaṃ. <hi rend="bold">Cūḷadhanuggahajātakena</hi> (jā. 1.5.128 ādayo) etaṃ dīpetabbaṃ. Akataññutā pana etāsaṃ ekakanipāte <hi rend="bold">takkāriyajātakena</hi> (jā. 1.13.104 ādayo) dīpetabbā. <hi rend="bold">Nādevasatto</hi>ti na adevasatto devena anāsatto ayakkhagahitako abhūtaviṭṭho puriso thīnaṃ sīlavantataṃ saddhātuṃ nārahati, bhūtaviṭṭho pana saddaheyya. <hi rend="bold">Kata</hi>nti attano kataṃ upakāraṃ. <hi rend="bold">Kicca</hi>nti attanā kattabbaṃ kiccaṃ. <hi rend="bold">Na mātara</hi>nti sabbepi ñātake chaḍḍetvā yasmiṃ paṭibaddhacittā honti, taññeva anubandhanato ete mātādayo na jānanti nāma mahāpanthakamātā viya. <hi rend="bold">Anariyā</hi>ti nillajjā. <hi rend="bold">Sassevā</hi>ti sakassa. <hi rend="bold">Āvāsū</hi>ti āpadāsu. <hi rend="bold">Kiccesū</hi>ti tesu tesu karaṇīyesu.</p>

<p rend="bodytext"><hi rend="bold">Kannappakanna</hi>nti otiṇṇotiṇṇaṃ. Yathā hi visame padese rukkhachāyā ninnampiorohati, thalampi abhiruhati, tathā etāsampi cittaṃ na kañci uttamādhamaṃ vajjeti. <hi rend="bold">Calācala</hi>nti ekasmiṃyeva apatiṭṭhitaṃ. <hi rend="bold">Nemi viyā</hi>ti sakaṭassa gacchato cakkanemi viya. <hi rend="bold">Ādeyyarūpa</hi>nti gahetabbajātikaṃ. <hi rend="bold">Vitta</hi>nti dhanaṃ. <hi rend="bold">Nayantī</hi>ti attano vasaṃ nenti. <hi rend="bold">Jalajenā</hi>ti jalajātasevālena. Kambojaraṭṭhavāsino kira yadā aṭavito asse gaṇhitukāmā honti, tadā ekasmiṃ <pb ed="V" n="5.0444" /> ṭhāne vatiṃ parikkhipitvā dvāraṃ yojetvā assānaṃ udakapānatitthe sevālaṃ madhunā makkhetvā sevālasambandhāni tīre tiṇāni ādiṃ katvā yāva parikkhepadvārā makkhenti, assā pānīyaṃ pivitvā <pb ed="M" n="5.0483" /> rasagiddhena madhunā makkhitāni tāni tiṇāni khādantā anukkamena taṃ ṭhānaṃ pavisanti. Iti yathā te jalajena palobhetvā <pb ed="P" n="5.0447" /> asse vasaṃ nenti, tathā etāpi dhanaṃ disvā tassa gahaṇatthāya saṇhāhi vācāhipi purisaṃ vasaṃ nentīti attho. <hi rend="bold">Kulla</hi>nti taraṇatthāya gahitaṃ yaṃ kiñci.</p>

<p rend="bodytext"><hi rend="bold">Silesūpamā</hi>ti purisānaṃ cittabandhanena silesasadisā. <hi rend="bold">Tikkhamāyā</hi>ti tikhiṇamāyā sīghamāyā. <hi rend="bold">Nadīrivā</hi>ti yathā pabbateyyā nadī sīghasotā, evaṃ sīghamāyāti attho. <hi rend="bold">Āpaṇovā</hi>ti yathā ca pasāritāpaṇo yesaṃ mūlaṃ atthi, tesaññeva upakāro, tatheva tāpi. <hi rend="bold">Yo tā</hi>ti yo puriso tā itthiyo. <hi rend="bold">Bādhaye</hi>ti so vātaṃ jālena bādheyya. <hi rend="bold">Velā tāsaṃ na vijjatī</hi>ti yathā etesaṃ nadīādīnaṃ ‘‘asukavelāyameva ettha gantabba’’nti velā natthi, rattimpi divāpi icchiticchitakkhaṇe upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.</p>

<p rend="bodytext"><hi rend="bold">Ghatāsanasamā etā</hi>ti yathā aggi indhanena na tappati, evametāpi kilesaratiyā. <hi rend="bold">Kaṇhasappasirūpamā</hi>ti kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi kaṇhasappasirasadisā. Tattha bahularāgatāya ghoravisatā, pisuṇatāya dujivhatā, aticāritāya mittadubbhitā veditabbā. <hi rend="bold">Gāvo bahi tiṇassevā</hi>ti yathā gāvo khāditaṭṭhānaṃ chaḍḍetvā bahi manāpamanāpassa tiṇassa varaṃ varaṃ omasanti khādanti, evametāpi niddhanaṃ chaḍḍetvā aññaṃ sadhanameva bhajantīti attho. <hi rend="bold">Muddhābhisitta</hi>nti rājānaṃ. <hi rend="bold">Pamadā ca sabbā</hi>ti sabbā ca itthiyo. <hi rend="bold">Ete</hi>ti ete pañca jane. <hi rend="bold">Niccayato</hi>ti niccasaññato, upaṭṭhitassati appamattova hutvāti attho. <hi rend="bold">Dubbidū</hi>ti dujjāno. <hi rend="bold">Sabbabhāvo</hi>ti ajjhāsayo. Cirapariciṇṇopi hi aggi dahati, ciravissāsikopi kuñjaro ghāteti, ciraparicitopi sappo ḍaṃsati, ciravissāsikopi rājā anatthakaro hoti, evaṃ cirāciṇṇāpi itthiyo vikāraṃ dassentīti.</p>

<p rend="bodytext"><hi rend="bold">Naccantavaṇṇā</hi>ti abhirūpavatī. <hi rend="bold">Na bahūna kantā</hi>ti aḍḍhakāsigaṇikā viya bahūnaṃ piyā manāpā. <hi rend="bold">Na dakkhiṇā</hi>ti naccagītakusalā. Tathārūpā hi <pb ed="M" n="5.0484" /> bahupatthitā bahumittā honti, tasmā na <pb ed="V" n="5.0445" /> sevitabbā. <hi rend="bold">Na dhanassa hetū</hi>ti yā dhanahetuyeva bhajati, sā apariggahāpi na sevitabbā. Sā hi dhanaṃ alabhamānā kujjhatīti.</p>

<p rend="bodytext">Evaṃ vutte mahājano mahāsattassa ‘‘aho sukathita’’nti sādhukāramadāsi. Sopi ettakehi kāraṇehi itthīnaṃ aguṇaṃ kathetvā tuṇhī ahosi. Taṃ sutvā ānando gijjharājā, ‘‘samma kuṇāla, ahampi attano ñāṇabalena itthīnaṃ aguṇaṃ kathessāmī’’ti vatvā aguṇakathaṃ ārabhi. Taṃ dassento satthā āha –</p>

<p rend="indent">‘‘Atha khalu, bho, ānando gijjharājā kuṇālassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –</p>

<p rend="hangnum" n="21:326"><hi rend="paranum">21:326</hi><hi rend="dot">.</hi></p>

<p rend="gatha1"> ‘‘Puṇṇampi <pb ed="P" n="5.0448" /> cemaṃ pathaviṃ dhanena, dajjitthiyā puriso sammatāya;</p>

<p rend="gathalast">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</p>

<p rend="hangnum" n="21:327"><hi rend="paranum">21:327</hi><hi rend="dot">.</hi></p>

<p rend="gatha1"> ‘‘Uṭṭhāhakaṃ cepi alīnavuttiṃ, komārabhattāraṃ piyaṃ manāpaṃ;</p>

<p rend="gathalast">Āvāsu kiccesu ca naṃ jahanti, tasmāhamitthīnaṃ na vissasāmi.</p>

<p rend="hangnum" n="21:328"><hi rend="paranum">21:328</hi><hi rend="dot">.</hi></p>

<p rend="gatha1"> ‘‘Na vissase ‘icchati ma’nti poso, na vissase ‘rodati me sakāse’;</p>

<p rend="gathalast">Sevanti hetā piyamappiyañca, nāvā yathā orakūlaṃ parañca.</p>

<p rend="hangnum" n="21:329"><hi rend="paranum">21:329</hi><hi rend="dot">.</hi></p>

<p rend="gatha1"> ‘‘Na vissase sākhapurāṇasanthataṃ, na vissase mittapurāṇacoraṃ;</p>

<p rend="gathalast">Na vissase rājānaṃ ‘sakhā mama’nti, na vissase itthi dasanna mātaraṃ.</p>

<p rend="hangnum" n="21:330"><hi rend="paranum">21:330</hi><hi rend="dot">.</hi></p>

<p rend="gatha1"> ‘‘Na <pb ed="M" n="5.0485" /> vissase rāmakarāsu nārisu, accantasīlāsu asaññatāsu;</p>

<p rend="bodytext">Accantapemānugatassa bhariyā, na vissase titthasamā hi nāriyo.</p>

<p rend="hangnum" n="21:331"><hi rend="paranum">21:331</hi><hi rend="dot">.</hi></p>

<p rend="gatha1"> ‘‘Haneyyuṃ chindeyyuṃ chedāpeyyumpi, kaṇṭhepi chetvā rudhiraṃ piveyyuṃ;</p>

<p rend="gathalast">Mā dīnakāmāsu asaññatāsu, bhāvaṃ kare gaṅgatitthūpamāsu.</p>

<p rend="hangnum" n="21:332"><hi rend="paranum">21:332</hi><hi rend="dot">.</hi></p>

<p rend="gatha1"> ‘‘Musā <pb ed="V" n="5.0446" /> tāsaṃ yathā saccaṃ, saccaṃ tāsaṃ yathā musā;</p>

<p rend="gathalast">Gāvo bahi tiṇasseva, omasanti varaṃ varaṃ.</p>

<p rend="hangnum" n="21:333"><hi rend="paranum">21:333</hi><hi rend="dot">.</hi></p>

<p rend="gatha1"> ‘‘Gatenetā palobhenti, pekkhitena mhitena ca;</p>

<p rend="gathalast">Athopi dunnivatthena, mañjunā bhaṇitena ca.</p>

<p rend="hangnum" n="21:334"><hi rend="paranum">21:334</hi><hi rend="dot">.</hi></p>

<p rend="gatha1"> ‘‘Coriyo kathinā hetā, vāḷā ca lapasakkharā;</p>

<p rend="gathalast">Na tā kiñci na jānanti, yaṃ manussesu vañcanaṃ.</p>

<p rend="hangnum" n="21:335"><hi rend="paranum">21:335</hi><hi rend="dot">.</hi></p>

<p rend="gatha1"> ‘‘Asā lokitthiyo nāma, velā tāsaṃ na vijjati;</p>

<p rend="gathalast">Sārattā ca pagabbhā ca, sikhī sabbaghaso yathā.</p>

<p rend="hangnum" n="21:336"><hi rend="paranum">21:336</hi><hi rend="dot">.</hi></p>

<p rend="gatha1"> ‘‘Natthitthīnaṃ piyo nāma, appiyopi na vijjati;</p>

<p rend="gathalast">Sevanti hetā piyamappiyañca, nāvā yathā orakūlaṃ parañca.</p>

<p rend="hangnum" n="21:337"><hi rend="paranum">21:337</hi><hi rend="dot">.</hi></p>

<p rend="gatha1"> ‘‘Natthitthīnaṃ <pb ed="P" n="5.0449" /> piyo nāma, appiyopi na vijjati;</p>

<p rend="gathalast">Dhanattā paṭivallanti, latāva dumanissitā.</p>

<p rend="hangnum" n="21:338"><hi rend="paranum">21:338</hi><hi rend="dot">.</hi></p>

<p rend="gatha1"> ‘‘Hatthibandhaṃ assabandhaṃ, gopurisañca maṇḍalaṃ;</p>

<p rend="gathalast">Chavaḍāhakaṃ pupphachaḍḍakaṃ, sadhanamanupatanti nāriyo.</p>

<p rend="hangnum" n="21:339"><hi rend="paranum">21:339</hi><hi rend="dot">.</hi></p>

<p rend="gatha1"> ‘‘Kulaputtampi jahanti akiñcanaṃ, chavakasamasadisampi;</p>

<p rend="gathalast">Anugacchanti anupatanti, dhanahetu hi nāriyo’’ti.</p>

<p rend="bodytext">Tattha <pb ed="M" n="5.0486" /><hi rend="bold">ādimajjhakathāpariyosāna</hi>nti kathāya ādimajjhapariyosānaṃ. <hi rend="bold">Laddhā khaṇa</hi>nti okāsaṃ labhitvā. <hi rend="bold">Icchati ma</hi>nti maṃ esā icchatīti puriso itthiṃ na vissaseyya. <hi rend="bold">Sākhapurāṇasanthata</hi>nti hiyyo vā pare vā santhataṃ purāṇasākhāsanthataṃ na vissase, apapphoṭetvā apaccavekkhitvā na paribhuñjeyya. Tatra hi dīghajātiko vā pavisitvā tiṭṭheyye, paccāmitto vā satthaṃ nikkhipeyya. <hi rend="bold">Mittapurāṇacora</hi>nti panthadūhanaṭṭhāne ṭhitaṃ coraṃ ‘‘purāṇamitto me’’ti na vissaseyya. Corā hi ye sañjānanti teyeva mārenti. <hi rend="bold">Sakhā mama</hi>nti so hi khippameva <pb ed="V" n="5.0447" /> kujjhati, tasmā rājānaṃ ‘‘sakhā me’’ti na vissase. <hi rend="bold">Dasannamātara</hi>nti ‘‘ayaṃ mahallikā idāni maṃ na aticarissati, attānaṃ rakkhissatī’’ti na vissasetabbā. <hi rend="bold">Rāmakarāsū</hi>ti bālānaṃ ratikarāsu. <hi rend="bold">Accantasīlāsū</hi>ti atikkantasīlāsu. <hi rend="bold">Accantapemānugatassā</hi>ti sacepi accantaṃ anugatapemā assa, tathāpi taṃ na vissase. Kiṃkāraṇā? Titthasamā hi nāriyoti sambandho, titthaṃ viya sabbasādhāraṇāti attho.</p>

<p rend="bodytext"><hi rend="bold">Haneyyu</hi>nti kuddhā vā aññapurisasārattā vā hutvā sabbametaṃ hananādiṃ kareyyuṃ. <hi rend="bold">Mā dīnakāmāsū</hi>ti hīnajjhāsayāsu saṃkiliṭṭhaāsayāsu. <hi rend="bold">Bhāva</hi>nti evarūpāsu sinehaṃ mā kare. <hi rend="bold">Gaṅgatitthūpamāsū</hi>ti sabbasādhāraṇaṭṭhena gaṅgātitthasadisāsu. <hi rend="bold">Musā</hi>ti musāvādo tāsaṃ saccasadisova. <hi rend="bold">Gatenā</hi>tiādīsu pekkhitena palobhane <hi rend="bold">ummādantījātakaṃ,</hi> (jā. 2.18.57 ādayo) dunnivatthena <hi rend="bold">niḷinikājātakaṃ,</hi> (jā. 2.18.1 ādayo) mañjunā bhaṇitena ‘‘tuvaṭaṃ kho, ayyaputta, āgaccheyyāsī’’ti nandattherassa vatthu (udā. 22) kathetabbaṃ. <hi rend="bold">Coriyo</hi>ti sambhatassa dhanassa vināsanena coriyo. <hi rend="bold">Kathinā</hi>ti thaddhahadayā. <hi rend="bold">Vāḷā</hi>ti duṭṭhā appakeneva kujjhanasīlā. <hi rend="bold">Lapasakkharā</hi>ti niratthakalapanena sakkharā viya madhurā. <hi rend="bold">Asā</hi>ti asatiyo lāmakā. <hi rend="bold">Sārattā</hi>ti sabbadā sārattā. <hi rend="bold">Pagabbhā</hi>ti kāyapāgabbhiyādīhi pagabbhā. <hi rend="bold">Yathā</hi>ti yathā sikhī sabbaghaso, evametāpi sabbaghasā. <hi rend="bold">Paṭivallantī</hi>ti parissajanti upagūhanti veṭhenti. <hi rend="bold">Latāvā</hi>ti yathā latā rukkhanissitā rukkhaṃ veṭhenti, evametā purisaṃ parissajanti nāma.</p>

<p rend="bodytext"><hi rend="bold">Hatthibandha</hi>ntiādīsu <pb ed="M" n="5.0487" /> gopuriso vuccati gopālako. <hi rend="bold">Chavaḍāhaka</hi>nti chavānaṃ ḍāhakaṃ, susānapālanti vuttaṃ hoti. <hi rend="bold">Pupphachaḍḍaka</hi>nti vaccaṭṭhānasodhakaṃ. <hi rend="bold">Sadhana</hi>nti etesupi sadhanaṃ anugacchantiyeva <pb ed="P" n="5.0450" />. <hi rend="bold">Akiñcana</hi>nti adhanaṃ. <hi rend="bold">Chavakasamasadisa</hi>nti sunakhamaṃsakhādacaṇḍālena samaṃ sadisaṃ, tena nibbisesampi purisaṃ gacchanti bhajanti. Kasmā? Yasmā <hi rend="bold">anupatanti dhanahetu nāriyo</hi>ti.</p>

<p rend="bodytext">Evaṃ attano ñāṇe ṭhatvā ānando gijjharājā itthīnaṃ aguṇaṃ kathetvā tuṇhī ahosi. Tassa vacanaṃ sutvā nāradopi attano ñāṇe ṭhatvā tāsaṃ aguṇaṃ kathesi. Taṃ dassento satthā āha –</p>

<p rend="indent">‘‘Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –</p>

<p rend="hangnum" n="21:340"><hi rend="paranum">21:340</hi><hi rend="dot">.</hi></p>

<p rend="gatha1"> ‘‘‘Cattārome <pb ed="V" n="5.0448" /> na pūrenti, te me suṇātha bhāsato;</p>

<p rend="gathalast">Samuddo brāhmaṇo rājā, itthī cāpi dijampati.</p>

<p rend="hangnum" n="21:341"><hi rend="paranum">21:341</hi><hi rend="dot">.</hi></p>

<p rend="gatha1"> ‘‘Saritā sāgaraṃ yanti, yā kāci pathavissitā;</p>

<p rend="gathalast">Tā samuddaṃ na pūrenti, ūnattā hi na pūrati.</p>

<p rend="hangnum" n="21:342"><hi rend="paranum">21:342</hi><hi rend="dot">.</hi></p>

<p rend="gatha1"> ‘‘Brāhmaṇo ca adhīyāna, vedamakkhānapañcamaṃ;</p>

<p rend="gathalast">Bhiyyopi sutamiccheyya, ūnattā hi na pūrati.</p>

<p rend="hangnum" n="21:343"><hi rend="paranum">21:343</hi><hi rend="dot">.</hi></p>

<p rend="gatha1"> ‘‘Rājā ca pathaviṃ sabbaṃ, sasamuddaṃ sapabbataṃ;</p>

<p rend="gatha2">Ajjhāvasaṃ vijinitvā, anantaratanocitaṃ;</p>

<p rend="gathalast">Pāraṃ samuddaṃ pattheti ūnattā hi na pūrati.</p>

<p rend="hangnum" n="21:344"><hi rend="paranum">21:344</hi><hi rend="dot">.</hi></p>

<p rend="gatha1"> ‘‘Ekamekāya itthiyā, aṭṭhaṭṭha patino siyā;</p>

<p rend="gatha2">Sūrā ca balavanto ca, sabbakāmarasāharā;</p>

<p rend="gathalast">Kareyya navame chandaṃ, ūnattā hi na pūrati.</p>

<p rend="hangnum" n="21:345"><hi rend="paranum">21:345</hi><hi rend="dot">.</hi></p>

<p rend="gatha1"> ‘‘Sabbitthiyo sikhīriva sabbabhakkhā, sabbitthiyo nadīriva sabbavāhī;</p>

<p rend="gathalast">Sabbitthiyo kaṇṭakānaṃva sākhā, sabbitthiyo dhanahetu vajanti.</p>

<p rend="hangnum" n="21:346"><hi rend="paranum">21:346</hi><hi rend="dot">.</hi></p>

<p rend="gatha1"> ‘‘Vātañca <pb ed="M" n="5.0488" /> jālena naro parāmase, osiñcaye sāgaramekapāṇinā;</p>

<p rend="gathalast">Sakena hatthena kareyya ghosaṃ, yo sabbabhāvaṃ pamadāsu ossaje.</p>

<p rend="hangnum" n="21:347"><hi rend="paranum">21:347</hi><hi rend="dot">.</hi></p>

<p rend="gatha1"> ‘‘Corīnaṃ bahubuddhīnaṃ, yāsu saccaṃ sudullabhaṃ;</p>

<p rend="gathalast">Thīnaṃ bhāvo durājāno, macchassevodake gataṃ.</p>

<p rend="hangnum" n="21:348"><hi rend="paranum">21:348</hi><hi rend="dot">.</hi></p>

<p rend="gatha1"> ‘‘Analā <pb ed="P" n="5.0451" /> mudusambhāsā, duppūrā tā nadīsamā;</p>

<p rend="gathalast">Sīdanti naṃ viditvāna, ārakā parivajjaye.</p>

<p rend="hangnum" n="21:349"><hi rend="paranum">21:349</hi><hi rend="dot">.</hi></p>

<p rend="gatha1"> ‘‘Āvaṭṭanī <pb ed="V" n="5.0449" /> mahāmāyā, brahmacariyavikopanā;</p>

<p rend="gathalast">Sīdanti naṃ viditvāna, ārakā parivajjaye.</p>

<p rend="hangnum" n="21:350"><hi rend="paranum">21:350</hi><hi rend="dot">.</hi></p>

<p rend="gatha1"> ‘‘Yaṃ etā upasevanti, chandasā vā dhanena vā;</p>

<p rend="gathalast">Jātavedova saṃṭhānaṃ, khippaṃ anudahanti na’’’nti.</p>

<p rend="bodytext">Tattha <hi rend="bold">dijampatī</hi>ti dijajeṭṭhakaṃ kuṇālaṃ ālapati. <hi rend="bold">‘‘Saritā’’</hi>tiādi ṭhapitamātikāya bhājanatthaṃ vuttaṃ. <hi rend="bold">Ūnattā</hi>ti udakapatiṭṭhānassa mahantatāya ūnā eva. <hi rend="bold">Adhīyānā</hi>ti sajjhāyitvā. <hi rend="bold">Vedamakkhānapañcama</hi>nti itihāsapañcamaṃ vedacatukkaṃ. <hi rend="bold">Ūnattā</hi>ti so hi ajjhāsayamahantatāya sikkhitabbassa na pūrati. <hi rend="bold">Anantaratanocita</hi>nti nānāratanehi ocitaṃ paripuṇṇaṃ. <hi rend="bold">Ūnattā</hi>ti so hi taṇhāmahantatāya na pūrati. <hi rend="bold">Siyā</hi>ti siyuṃ, ayameva vā pāṭho. <hi rend="bold">Sabbakāmarasāharā</hi>ti sabbesaṃ kāmarasānaṃ āharakā. <hi rend="bold">‘‘Navame’’</hi>ti aṭṭhahi atittabhāvadassanatthaṃ vuttaṃ. Sā pana dasamepi vīsatimepi tato uttaritarepi chandaṃ karoteva. <hi rend="bold">Ūnattā</hi>ti sā hi kāmataṇhāya mahantatāya na pūrati. <hi rend="bold">Kaṇḍakānaṃva sākhā</hi>ti sambādhamagge kaṇṭakasākhasadisā. Yathā hi sākhā laggitvā ākaḍḍhati, evaṃ etāpi rūpādīhi kaḍḍhanti. Yathā sākhā hatthādīsu vijjhitvā dukkhaṃ uppādeti, evaṃ etāpi phuṭṭhamattā sarīrasamphassena vijjhitvā mahāvināsaṃ pāpenti. <hi rend="bold">Vajantī</hi>ti parapurisaṃ vajanti.</p>

<p rend="bodytext"><hi rend="bold">Parāmase</hi>ti gaṇheyya. <hi rend="bold">Osiñcaye</hi>ti nhāyituṃ otiṇṇo ekena pāṇinā sakalasamuddaudakaṃ osiñceyya gahetvā chaḍḍeyya. <hi rend="bold">Sakenā</hi>ti ekena <pb ed="M" n="5.0489" /> attano hatthena tameva hatthaṃ haritvā ghosaṃ uppādeyya. <hi rend="bold">Sabbabhāva</hi>nti ‘‘tvameva iṭṭho kanto piyo manāpo’’ti vuccamāno yo puriso ‘‘evameta’’nti saddahanto sabbaṃ attano ajjhāsayaṃ pamadāsu ossajeyya, so jālādīhi vātaggahaṇādīni kareyyāti attho. <hi rend="bold">Gata</hi>nti gamanaṃ. <hi rend="bold">Analā</hi>ti tīhi dhammehi alanti vacanavirahitā. <hi rend="bold">Duppurā tā</hi>ti yathā mahānadī udakena, evaṃ kilesaratiyā tā duppūrā. <hi rend="bold">Sīdanti naṃ viditvānā</hi>ti ettha <hi rend="bold">na</hi>nti nipātamattaṃ, itthiyo allīnā catūsu apāyesu sīdantīti viditvā. <hi rend="bold">Āvaṭṭanī</hi>ti yathā āvaṭṭanī mahājanassa hadayaṃ mohetvā attano vase vatteti, evametāpīti attho. <hi rend="bold">Vikopanā</hi>ti nāsanatthena ca garahatthena ca brahmacariyassa kopikā. <hi rend="bold">Chandasā vā</hi>ti piyasaṃvāsena vā. <hi rend="bold">Dhanena vā</hi>ti dhanahetu vā. <hi rend="bold">Saṃṭhāna</hi>nti yathā jātavedo attano ṭhānaṃ yaṃ yaṃ padesaṃ allīyati, taṃ taṃ dahati, tathā etāpi yaṃ yaṃ purisaṃ kilesavasena allīyanti, taṃ taṃ anudahanti mahāvināsaṃ pāpenti.</p>

<p rend="bodytext">Evaṃ <pb ed="V" n="5.0450" /> nāradena itthīnaṃ aguṇe pakāsite puna mahāsatto visesetvā tāsaṃ aguṇaṃ pakāseti. Taṃ <pb ed="P" n="5.0452" /> dassetuṃ satthā āha –</p>

<p rend="indent">‘‘Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo ajjhabhāsi –</p>

<p rend="hangnum" n="21:351"><hi rend="paranum">21:351</hi><hi rend="dot">.</hi></p>

<p rend="gatha1"> ‘‘‘Sallape nisitakhaggapāṇinā, paṇḍito api pisācadosinā;</p>

<p rend="gathalast">Uggatejamuragampi āside, eko ekāya pamadāya nālape.</p>

<p rend="hangnum" n="21:352"><hi rend="paranum">21:352</hi><hi rend="dot">.</hi></p>

<p rend="gatha1"> ‘‘Lokacittamathanā hi nāriyo, naccagītabhaṇitamhitāvudhā;</p>

<p rend="gathalast">Bādhayanti anupaṭṭhitassatiṃ, dīpe rakkhasigaṇova vāṇije.</p>

<p rend="hangnum" n="21:353"><hi rend="paranum">21:353</hi><hi rend="dot">.</hi></p>

<p rend="gatha1"> ‘‘Natthi <pb ed="M" n="5.0490" /> tāsaṃ vinayo na saṃvaro, majjamaṃsaniratā asaññatā;</p>

<p rend="gathalast">Tā gilanti purisassa pābhataṃ, sāgareva makaraṃ timiṅgalo.</p>

<p rend="hangnum" n="21:354"><hi rend="paranum">21:354</hi><hi rend="dot">.</hi></p>

<p rend="gatha1"> ‘‘Pañcakāmaguṇasātagocarā, uddhatā aniyatā asaññatā;</p>

<p rend="gathalast">Osaranti pamadā pamādinaṃ, loṇatoyavatiyaṃva āpakā.</p>

<p rend="hangnum" n="21:355"><hi rend="paranum">21:355</hi><hi rend="dot">.</hi></p>

<p rend="gatha1"> ‘‘Yaṃ naraṃ upalapenti nāriyo, chandasā vā ratiyā dhanena vā;</p>

<p rend="gathalast">Jātavedasadisampi tādisaṃ, rāgadosavadhiyo dahanti naṃ.</p>

<p rend="hangnum" n="21:356"><hi rend="paranum">21:356</hi><hi rend="dot">.</hi></p>

<p rend="gatha1"> ‘‘Aḍḍhaṃ ñatvā purisaṃ mahaddhanaṃ, osaranti sadhanaṃ sahattanā;</p>

<p rend="gathalast">Rattacittamativeṭhayanti naṃ, sāla māluvalatāva kānane.</p>

<p rend="hangnum" n="21:357"><hi rend="paranum">21:357</hi><hi rend="dot">.</hi></p>

<p rend="gatha1"> ‘‘Tā upenti vividhena chandasā, citrabimbamukhiyo alaṅkatā;</p>

<p rend="gathalast">Uhasanti pahasanti nāriyo, sambarova satamāyakovidā.</p>

<p rend="hangnum" n="21:358"><hi rend="paranum">21:358</hi><hi rend="dot">.</hi></p>

<p rend="gatha1"> ‘‘Jātarūpamaṇimuttabhūsitā, sakkatā patikulesu nāriyo;</p>

<p rend="gathalast">Rakkhitā <pb ed="P" n="5.0453" /> aticaranti sāmikaṃ, dānavaṃva hadayantarassitā.</p>

<p rend="hangnum" n="21:359"><hi rend="paranum">21:359</hi><hi rend="dot">.</hi></p>

<p rend="gatha1"> ‘‘Tejavāpi <pb ed="V" n="5.0451" /> hi naro vicakkhaṇo, sakkato bahujanassa pūjito;</p>

<p rend="gathalast">Nārinaṃ vasagato na bhāsati, rāhunā upahatova candimā.</p>

<p rend="hangnum" n="21:360"><hi rend="paranum">21:360</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="5.0491" /> kareyya kupito diso disaṃ, duṭṭhacitto vasamāgataṃ ariṃ;</p>

<p rend="gathalast">Tena bhiyyo byasanaṃ nigacchati, nārinaṃ vasagato apekkhavā.</p>

<p rend="hangnum" n="21:361"><hi rend="paranum">21:361</hi><hi rend="dot">.</hi></p>

<p rend="gatha1"> ‘‘Kesalūnanakhachinnatajjitā, pādapāṇikasadaṇḍatāḷitā;</p>

<p rend="gathalast">Hīnamevupagatā hi nāriyo, tā ramanti kuṇapeva makkhikā.</p>

<p rend="hangnum" n="21:362"><hi rend="paranum">21:362</hi><hi rend="dot">.</hi></p>

<p rend="gatha1"> ‘‘Tā kulesu visikhantaresu vā, rājadhāninigamesu vā puna;</p>

<p rend="gathalast">Oḍḍitaṃ namucipāsavākaraṃ, cakkhumā parivajje sukhatthiko.</p>

<p rend="hangnum" n="21:363"><hi rend="paranum">21:363</hi><hi rend="dot">.</hi></p>

<p rend="gatha1"> ‘‘Ossajitva kusalaṃ tapoguṇaṃ, yo anariyacaritāni mācari;</p>

<p rend="gathalast">Devatāhi nirayaṃ nimissati, chedagāmimaṇiyaṃva vāṇijo.</p>

<p rend="hangnum" n="21:364"><hi rend="paranum">21:364</hi><hi rend="dot">.</hi></p>

<p rend="gatha1"> ‘‘So idha garahito parattha ca, dummatī upahato sakammunā;</p>

<p rend="bodytext">Gacchatī aniyato gaḷāgaḷaṃ, duṭṭhagadrabharathova uppathe.</p>

<p rend="hangnum" n="21:365"><hi rend="paranum">21:365</hi><hi rend="dot">.</hi></p>

<p rend="gatha1"> ‘‘So upeti nirayaṃ patāpanaṃ, sattisimbalivanañca āyasaṃ;</p>

<p rend="gathalast">Āvasitvā tiracchānayoniyaṃ, petarājavisayaṃ na muñcati.</p>

<p rend="hangnum" n="21:366"><hi rend="paranum">21:366</hi><hi rend="dot">.</hi></p>

<p rend="gatha1"> ‘‘Dibyakhiḍḍaratiyo ca nandane, cakkavatticaritañca mānuse;</p>

<p rend="gathalast">Nāsayanti pamadā pamādinaṃ, duggatiñca paṭipādayanti naṃ.</p>

<p rend="hangnum" n="21:367"><hi rend="paranum">21:367</hi><hi rend="dot">.</hi></p>

<p rend="gatha1"> ‘‘Dibyakhiḍḍaratiyo <pb ed="M" n="5.0492" /><pb ed="P" n="5.0454" /> na dullabhā, cakkavatticaritañca mānuse;</p>

<p rend="gathalast">Soṇṇabyamhanilayā ca accharā, ye caranti pamadāhanatthikā.</p>

<p rend="hangnum" n="21:368"><hi rend="paranum">21:368</hi><hi rend="dot">.</hi></p>

<p rend="gatha1"> ‘‘Kāmadhātusamatikkamā gati, rūpadhātuyā bhāvo na dullabho;</p>

<p rend="gathalast">Vītarāgavisayūpapatti yā, ye caranti pamadāhanatthikā.</p>

<p rend="hangnum" n="21:369"><hi rend="paranum">21:369</hi><hi rend="dot">.</hi></p>

<p rend="gatha1"> ‘‘Sabbadukkhasamattikkamaṃ <pb ed="V" n="5.0452" /> sivaṃ, accantamacalitaṃ asaṅkhataṃ;</p>

<p rend="gathalast">Nibbutehi sucihī na dullabhaṃ, ye caranti pamadāhanatthikā’’’ti.</p>

<p rend="bodytext">Tattha <hi rend="bold">sallape</hi>ti ‘‘sace mayā saddhiṃ sallapessasi, sīsaṃ te pātessāmī’’ti vatvā khaggaṃ ādāya ṭhitenāpi, ‘‘sallapitamatteyeva taṃ khāditvā jīvitavināsaṃ pāpessāmī’’ti dosinā hutvā ṭhitenāpi pisācena saddhiṃ sallape. ‘‘Upagataṃ ḍaṃsitvā nāsessāmī’’ti ṭhitaṃ uggatejaṃ uragampi āside. Eko pana hutvā raho ekāya pamadāya na hi ālape. <hi rend="bold">Lokacittamathanā</hi>ti lokassa cittaghātikā. <hi rend="bold">Dīpe rakkhasigaṇo</hi>ti yathā dīpe rakkhasigaṇo manussavesena vāṇije upalāpetvā attano vase gate katvā khādati, evaṃ imāpi pañcahi kāmaguṇehi attano vase katvā satte mahāvināsaṃ pāpentīti attho. <hi rend="bold">Vinayo</hi>ti ācāro. <hi rend="bold">Saṃvaro</hi>ti mariyādo. <hi rend="bold">Purisassa pābhata</hi>nti dukkhasambhataṃ dhanaṃ <hi rend="bold">gilanti</hi> nāsenti.</p>

<p rend="bodytext"><hi rend="bold">Aniyatā</hi>ti aniyatacittā. <hi rend="bold">Loṇatoyavatiya</hi>nti loṇatoyavantaṃ samuddanti attho. <hi rend="bold">Āpakā</hi>ti āpagā, ayameva vā pāṭho. Yathā samuddaṃ nadiyo osaranti, evaṃ pamādinaṃ pamadāti attho. <hi rend="bold">Chandasā</hi>ti pemena. <hi rend="bold">Ratiyā</hi>ti pañcakāmaguṇaratiyā. <hi rend="bold">Dhanena vā</hi>ti dhanahetu vā. <hi rend="bold">Jātavedasadisa</hi>nti guṇasampattiyā aggimiva jalitampi. <hi rend="bold">Rāgadosavadhiyo</hi>ti <pb ed="M" n="5.0493" /> kāmarāgadosehi vadhikā. Rāgadosagatiyotipi pāṭho. <hi rend="bold">Osarantī</hi>ti dhanagahaṇatthāya madhuravacanena taṃ bandhantiyo upagacchanti. <hi rend="bold">Sadhana</hi>nti sadhanā. Ayameva vā pāṭho, vatthālaṅkāratthāya kiñci attano dhanaṃ datvāpi osarantīti attho. <hi rend="bold">Sahattanā</hi>ti attabhāvena saddhiṃ attabhāvampi tasseva pariccajantiyo viya honti. <hi rend="bold">Ativeṭhayantī</hi>ti dhanagahaṇatthāya ativiya veṭhenti pīḷenti.</p>

<p rend="bodytext"><hi rend="bold">Vividhena chandasā</hi>ti nānāvidhena ākārena. <hi rend="bold">Citrabimbamukhiyo</hi>ti alaṅkāravasena citrasarīrā citramukhiyo hutvā. <hi rend="bold">Uhasantī</hi>ti mahāhasitaṃ hasanti. <hi rend="bold">Pahasantī</hi>ti mandahasitaṃ hasanti. <hi rend="bold">Sambarovā</hi>ti māyākārapuriso viya asurindo viya ca <pb ed="P" n="5.0455" />. <hi rend="bold">Dānavaṃva hadayantarassitā</hi>ti yathā ‘‘kuto nu āgacchatha, bho, tayo janā’’ti <hi rend="bold">karaṇḍakajātake</hi> (jā. 1.9.87 ādayo) hadayantaranissitā antoudaragatāpi dānavaṃ aticari, evaṃ aticaranti. Arakkhitā hetāti dīpeti. <hi rend="bold">Na bhāsatī</hi>ti na virocati haritacalomasakassapakusarājāno viya. <hi rend="bold">Tenā</hi>ti tamhā amittena katā byasanā atirekataraṃ byasananti attho. <hi rend="bold">Apekkhavā</hi>ti sataṇho.</p>

<p rend="bodytext"><hi rend="bold">Kesalūnanakhachinnatajjitā</hi>ti ākaḍḍhitvā lūnakesā nakhehi chinnagattā tajjitā pādādīhi ca <pb ed="V" n="5.0453" /> tāḷitāva hutvā. Yo kilesavasena etepi vippakāre karoti, tādisaṃ hīnameva upagatā nāriyo ramanti, na ete vippakāre pariharanti, madhurasamācāre kiṃkāraṇā tā na ramanti. <hi rend="bold">Kuṇapeva makkhikā</hi>ti yasmā jegucchahatthikuṇapādimhi makkhikā viya tā hīneyeva ramantīti attho. <hi rend="bold">Oḍḍita</hi>nti na etā itthiyo nāma, atha kho imesu ṭhānesu namucino kilesamārassa migapakkhigahaṇatthaṃ luddakehi oḍḍitaṃ pāsañca vākarañcāti maññamāno paññācakkhumā puriso dibbamānusikena sukhena atthiko parivajjeyya.</p>

<p rend="bodytext"><hi rend="bold">Ossajitvā</hi>ti devamanussesu mahāsampattidāyakaṃ tapoguṇaṃ chaḍḍetvā. <hi rend="bold">Yo</hi>ti yo puriso anariyesu aparisuddhesu kāmaguṇesu kāmaraticaritāni ācarati. <hi rend="bold">Devatāhi nirayaṃ nimissatī</hi>ti so devalokena parivattitvā nirayaṃ gaṇhissati. <hi rend="bold">Chedagāmimaṇiyaṃva vāṇijo</hi>ti <pb ed="M" n="5.0494" /> yathā bālavāṇijo satasahassagghabhaṇḍaṃ datvā chedagāmimaṇikaṃ gaṇhāti, tathārūpo ayaṃ hotīti attho. <hi rend="bold">So</hi>ti so itthīnaṃ vasaṃ gato. <hi rend="bold">Aniyato</hi>ti ettakaṃ nāma kālaṃ apāyesu paccissatīti aniyato. <hi rend="bold">Gaḷāgaḷa</hi>nti devalokā vā manussalokā vā gaḷitvā apāyameva gacchatīti attho. Yathā kiṃ? <hi rend="bold">Duṭṭhagadrabharathova uppathe</hi>ti, yathā kūṭagadrabhayuttaratho maggā okkamitvā uppatheyeva gacchati, tathā. <hi rend="bold">Sattisimbalivana</hi>nti sattisadisehi kaṇṭakehi yuttaṃ āyasaṃ simbalivanaṃ. <hi rend="bold">Petarājavisaya</hi>nti petavisayañca kālakañcikaasuravisayañca.</p>

<p rend="bodytext"><hi rend="bold">Pamādina</hi>nti pamattānaṃ. Te hi pamadāsu pamattā tāsaṃ sampattīnaṃ mūlabhūtaṃ kusalaṃ na karonti, iti tesaṃ pamadā sabbā tā nāsenti nāma. <hi rend="bold">Paṭipādayantī</hi>ti tathāvidhaṃ purisaṃ tā pamādavaseneva akusalaṃ kāretvā duggatiṃ paṭipādenti nāma. <hi rend="bold">Soṇṇabyamhanilayā</hi>ti suvaṇṇamayavimānavāsiniyo. <hi rend="bold">Pamadāhanatthikā</hi>ti ye purisā pamadāhi anatthikā hutvā brahmacariyaṃ caranti. <hi rend="bold">Kāmadhātusamatikkamā</hi>ti kāmadhātusamatikkamā yā gati. <hi rend="bold">Rūpadhātuyā bhāvo</hi>ti yo kāmadhātusamatikkamagatisaṅkhāto rūpadhātuyā bhāvo, so tesaṃ na dullabho. <hi rend="bold">Vītarāgavisayūpapatti yā</hi>ti yā vītarāgavisaye suddhāvāsaloke upapatti, sāpi tesaṃ na dullabhāti attho. <hi rend="bold">Accanta</hi>nti antātītaṃ avināsadhammaṃ. <hi rend="bold">Acalita</hi>nti kilesehi akampitaṃ. <hi rend="bold">Nibbutehī</hi>ti nibbutakilesehi. <hi rend="bold">Sucihī</hi>ti sucīhi parisuddhehi evarūpaṃ nibbānaṃ na dullabhanti.</p>

<p rend="bodytext">Evaṃ <pb ed="P" n="5.0456" /> mahāsatto amatamahānibbānaṃ pāpetvā desanaṃ niṭṭhāpesi. Himavante kinnaramahoragādayo ākāse ṭhitā devatā ca ‘‘aho buddhalīlāya kathitā’’ti sādhukāraṃ adaṃsu <pb ed="V" n="5.0454" />. Ānando gijjharājā nārado devabrāhmaṇo puṇṇamukho ca phussakokilo attano attano parisaṃ ādāya yathāṭhānameva gamiṃsu. Mahāsattopi sakaṭṭhānameva gato. Itare pana antarantarā gantvā mahāsattassa santike ovādaṃ gahetvā tasmiṃ ovāde ṭhatvā saggaparāyaṇā ahesuṃ.</p>

<p rend="bodytext">Satthā <pb ed="M" n="5.0495" /> imaṃ dhammadesanaṃ āharitvā jātakaṃ samodhānento osānagāthā abhāsi –</p>

<p rend="hangnum" n="21:370"><hi rend="paranum">21:370</hi><hi rend="dot">.</hi></p>

<p rend="gatha1"> ‘‘Kuṇālohaṃ tadā āsiṃ, udāyī phussakokilo;</p>

<p rend="gatha2">Ānando gijjharājāsi, sāriputto ca nārado;</p>

<p rend="gathalast">Parisā buddhaparisā, evaṃ dhāretha jātaka’’nti.</p>

<p rend="bodytext">Te pana bhikkhū gamanakāle satthānubhāvena gantvā āgamanakāle attano attanova ānubhāvena āgatā. Tesaṃ satthā mahāvaneyeva kammaṭṭhānaṃ kathesi. Sabbepi te taṃ divasameva arahattaṃ pāpuṇiṃsu. Mahādevatāsamāgamo ahosi. Athassa bhagavā <hi rend="bold">mahāsamayasuttaṃ</hi> (dī. ni. 2.331 ādayo) kathesi.</p>

<p rend="centre">Kuṇālajātakavaṇṇanā catutthā.</p>

<p rend="title">(537) 5. Mahāsutasomajātakavaṇṇanā</p>

<p rend="bodytext"><hi rend="bold">Kasmā tuvaṃ rasaka edisānī</hi>ti idaṃ satthā jetavane viharanto aṅgulimālattheradamanaṃ ārabbha kathesi. Tassa uppatti ca pabbajjā ca upasampadā ca <hi rend="bold">aṅgulimālasuttavaṇṇanāyaṃ</hi> (ma. ni. aṭṭha. 2.34 ādayo) vuttanayena vitthārato veditabbā. So pana saccakiriyāya mūḷhagabbhāya itthiyā sotthibhāvaṃ katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṃ patvā abhiññātova asītiyā mahātherānaṃ abbhantaro ahosi. Tasmiṃ kāle dhammasabhāyaṃ kathaṃ samuṭṭhāpesuṃ – ‘‘āvuso, aho vata bhagavatā tathārūpaṃ luddaṃ lohitapāṇiṃ mahācoraṃ aṅgulimālaṃ adaṇḍena asatthena dametvā nibbisevanaṃ karontena dukkaraṃ kataṃ, aho buddhā nāma dukkarakārino’’ti. Satthā gandhakuṭiyaṃ ṭhitova dibbasotena taṃ kathaṃ sutvā ‘‘ajja mama gamanaṃ bahupakāraṃ bhavissati, mahādhammadesanā pavattissatī’’ti ñatvā anopamāya buddhalīlāya dhammasabhaṃ gantvā varapaññattāsane nisīditvā ‘‘kāya <pb ed="V" n="5.0455" /> nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, idāneva paramābhisambodhiṃ <pb ed="P" n="5.0457" /> pattena mayā etassa damanaṃ, svāhaṃ pubbacariyaṃ <pb ed="M" n="5.0496" /> caranto padesañāṇe ṭhitopi etaṃ damesi’’nti vatvā tehi yācito atītaṃ āhari.</p>

<p rend="bodytext">Atīte kururaṭṭhe indapatthanagare korabyo nāma rājā dhammena rajjaṃ kāresi. Tadā bodhisatto tassa aggamahesiyā kucchimhi nibbatti. Dasamāse atikkante suvaṇṇavaṇṇaṃ puttaṃ vijāyi, sutavittatāya pana naṃ ‘‘sutasomo’’ti sañjāniṃsu. Tamenaṃ rājā vayappattaṃ nikkhasahassaṃ datvā disāpāmokkhassa ācariyassa santike sippuggahaṇatthāya takkasilaṃ pesesi. So ācariyabhāgaṃ ādāya nagarā nikkhamitvā maggaṃ paṭipajji. Tadā bārāṇasiyaṃ kāsirañño putto brahmadattakumāropi tatheva vatvā pitarā pesito nagarā nikkhamitvā tameva maggaṃ paṭipajji. Atha sutasomo maggaṃ gantvā nagaradvāre sālāya phalake vissamatthāya nisīdi. Brahmadattakumāropi gantvā tena saddhiṃ ekaphalake nisīdi. Atha naṃ sutasomo paṭisanthāraṃ karonto ‘‘samma, maggakilantosi, kuto āgacchasī’’ti pucchitvā ‘‘bārāṇasito’’ti vutte ‘‘kassa puttosī’’ti vatvā ‘‘kāsirañño puttomhī’’ti vutte ‘‘ko nāmosī’’ti vatvā ‘‘ahaṃ brahmadattakumāro nāmā’’ti vutte ‘‘kena kāraṇena idhāgatosī’’ti pucchi. So ‘‘sippuggahaṇatthāyā’’ti vatvā ‘‘tvampi maggakilantosi, kuto āgacchasī’’ti teneva nayena itaraṃ pucchi. Sopi tassa sabbaṃ ācikkhi. Te ubhopi ‘‘mayaṃ khattiyā, ekācariyasseva santike sippuggahaṇatthāya gacchāmā’’ti aññamaññaṃ mittabhāvaṃ katvā nagaraṃ pavisitvā ācariyakulaṃ gantvā ācariyaṃ vanditvā attano jātiādiṃ kathetvā sippuggahaṇatthāya āgatabhāvaṃ kathesuṃ. So ‘‘sādhū’’ti sampaṭicchi. Te ācariyabhāgaṃ datvā sippaṃ paṭṭhapesuṃ.</p>

<p rend="bodytext">Na kevalañca te dveva, aññepi tadā jambudīpe ekasatamattā rājaputtā tassa santike sippaṃ uggaṇhanti. Sutasomo tesaṃ jeṭṭhantevāsiko hutvā sippaṃ upadisanto nacirasseva nipphattiṃ pāpuṇi. So aññassa santikaṃ agantvā ‘‘sahāyo <pb ed="P" n="5.0458" /> me’’ti brahmadattassa kumārasseva santikaṃ gantvā tassa piṭṭhiācariyo hutvā sippaṃ sikkhāpesi. Itaresampi anukkamena sippaṃ niṭṭhitaṃ. Te anuyogaṃ datvā ācariyaṃ vanditvā sutasomaṃ parivāretvā nikkhamiṃsu. Atha ne sutasomo maggantare ṭhatvā uyyojento ‘‘tumhe attano attano pitūnaṃ sippaṃ dassetvā rajjesu <pb ed="M" n="5.0497" /> patiṭṭhahissatha, patiṭṭhitā ca pana mamovādaṃ kareyyāthā’’ti āha. ‘‘Kiṃ <pb ed="V" n="5.0456" />, ācariyā’’ti? ‘‘Pakkhadivasesu uposathikā hutvā mā ghātaṃ kareyyāthā’’ti. Te ‘‘sādhū’’ti sampaṭicchiṃsu. Bodhisattopi aṅgavijjāpāṭhakattā ‘‘anāgate bārāṇasiyaṃ brahmadattakumāraṃ nissāya mahābhayaṃ uppajjissatī’’ti ñatvā te evaṃ ovaditvā uyyojesi. Te sabbepi attano attano janapadaṃ gantvā pitūnaṃ sippaṃ dassetvā rajjesu patiṭṭhāya patiṭṭhitabhāvañceva ovāde vattanabhāvañca jānāpetuṃ paṇṇākārena saddhiṃ paṇṇāni pahiṇiṃsu. Mahāsatto taṃ pavattiṃ sutvā ‘‘appamattāva hothā’’ti paṇṇāni paṭipesesi.</p>

<p rend="bodytext">Tesu bārāṇasirājā vinā maṃsena bhattaṃ na bhuñjati. Uposathadivasatthāyapissa maṃsaṃ gahetvā ṭhapesi. Athekadivasaṃ evaṃ ṭhapitamaṃsaṃ bhattakārakassa pamādena rājagehe koleyyakasunakhā khādiṃsu. Bhattakārako taṃ maṃsaṃ aditvā kahāpaṇamuṭṭhiṃ ādāya carantopi maṃsaṃ uppādetuṃ asakkonto ‘‘sace amaṃsakabhattaṃ upanāmessāmi, jīvitaṃ me natthi, kiṃ nu kho karissāmī’’ti cintetvā ‘‘attheso upāyo’’ti vikāle āmakasusānaṃ gantvā muhuttamatassa purisassa ūrumaṃsaṃ āharitvā supakkaṃ pacitvā bhattaṃ upanāmesi. Rañño maṃsakhaṇḍaṃ jivhagge ṭhapitamattameva satta rasaharaṇisahassāni phari, sakalasarīraṃ khobhetvā aṭṭhāsi. Kiṃkāraṇā? Pubbe cassa sevanatāya. So kira atītānantare attabhāve yakkho hutvā bahuṃ manussamaṃsaṃ khāditapubbo, tenassa taṃ piyaṃ ahosi <pb ed="P" n="5.0459" />. So ‘‘sacāhaṃ tuṇhīyeva bhuñjissāmi, na me ayaṃ imaṃ maṃsaṃ kathessatī’’ti cintetvā saha kheḷena bhūmiyaṃ pātesi. ‘‘Niddosaṃ, deva, khādāhī’’ti vutte manusse paṭikkamāpetvā ‘‘ahametassa niddosabhāvaṃ jānāmi, kiṃ nāmetaṃ maṃsa’’nti pucchi. ‘‘Purimadivasesu paribhogamaṃsameva, devā’’ti. ‘‘Nanu aññasmiṃ kāle ayaṃ raso natthī’’ti? ‘‘Ajja supakkaṃ, devā’’ti. ‘‘Nanu pubbepi evameva pacasī’’ti. Atha naṃ tuṇhībhūtaṃ ñatvā ‘‘sabhāvaṃ kathehi, no ce kathesi, jīvitaṃ te natthī’’ti āha. So abhayaṃ yācitvā yathābhūtaṃ kathesi. Rājā ‘‘mā saddamakāsi, pakatiyā pacanakamaṃsaṃ tvaṃ khāditvā mayhaṃ manussamaṃsameva pacāhī’’ti āha. ‘‘Nanu dukkaraṃ, devā’’ti? ‘‘Mā bhāyi, na dukkara’’nti. ‘‘Nibaddhaṃ kuto labhissāmi, devā’’ti? ‘‘Nanu bandhanāgāre bahū manussā’’ti. So tato paṭṭhāya tathā akāsi.</p>

<p rend="bodytext">Aparabhāge <pb ed="M" n="5.0498" /> bandhanāgāre manussesu khīṇesu ‘‘idāni kiṃ karissāmi, devā’’ti āha. ‘‘Antarāmagge sahassabhaṇḍikaṃ khipitvā yo taṃ gaṇhāti, taṃ ‘coro’ti gahetvā mārehī’’ti āha. So tathā akāsi. Aparabhāge rājabhayena sahassabhaṇḍikaṃ olokentampi adisvā ‘‘idāni kiṃ karissāmī’’ti āha. ‘‘Yadā bherivelāya nagaraṃ ākulaṃ hoti, tadā tvaṃ pana ekasmiṃ <pb ed="V" n="5.0457" /> gharasandhimhi vā vīthiyaṃ vā catukke vā ṭhatvā manusse māretvā maṃsaṃ gaṇhāhī’’ti. So tato paṭṭhāya tathā katvā thūlamaṃsaṃ ādāya gacchati. Tesu tesu ṭhānesu kaḷevarāni dissanti. Mama mātā na paññāyati, mama pitā na paññāyati, mama bhātā bhaginī ca na paññāyati, manussānaṃ paridevanasaddo sūyati. Nāgarā bhītatasitā ‘‘ime manusse sīho nu kho khādati, byaggho nu kho khādati, yakkho nu kho khādatī’’ti olokentā pahāramukhaṃ disvā ‘‘eko manussakhādako coro ime khādatī’’ti maññanti. Mahājanā rājaṅgaṇe sannipatitvā upakkosiṃsu. Rājā ‘‘kiṃ, tātā’’ti pucchi. ‘‘Deva imasmiṃ nagare manussakhādako coro atthi, taṃ gaṇhāpethā’’ti āhaṃsu. ‘‘Ahaṃ kathaṃ taṃ jānissāmi, kiṃ ahaṃ nagaraṃ rakkhantopi carāmī’’ti.</p>

<p rend="bodytext">Mahājanā ‘‘rājā nagarena <pb ed="P" n="5.0460" /> anatthiko, kāḷahatthisenāpatissa ācikkhissāmā’’ti gantvā tassa taṃ kathetvā ‘‘coraṃ pariyesituṃ vaṭṭatī’’ti vadiṃsu. So ‘‘sādhu sattāhaṃ āgametha, pariyesitvā coraṃ dassāmī’’ti mahājane uyyojetvā purise āṇāpesi, ‘‘tātā, nagare kira manussakhādako coro atthi, tumhe tesu tesu ṭhānesu nilīyitvā taṃ gaṇhathā’’ti. Te ‘‘sādhū’’ti sampaṭicchitvā tato paṭṭhāya nagaraṃ pariggaṇhanti. Bhattakārakopi ekasmiṃ gharasandhimhi sampaṭicchanno hutvā ekaṃ itthiṃ māretvā ghanaghanamaṃsaṃ ādāya pacchiyaṃ pūretuṃ ārabhi. Atha naṃ te purisā gahetvā pothetvā pacchābāhaṃ bandhitvā ‘‘gahito manussakhādako coro’’ti mahāsaddaṃ kariṃsu. Mahājano taṃ parivāresi. Atha naṃ suṭṭhu bandhitvā maṃsapacchiṃ gīvāya bandhitvā ādāya senāpatissa dassesuṃ. Senāpati taṃ disvā ‘‘kiṃ nu kho esa imaṃ maṃsaṃ khādati, udāhu aññena maṃsena missetvā vikkiṇāti, udāhu <pb ed="M" n="5.0499" /> aññassa vacanena māretī’’ti cintetvā tamatthaṃ pucchanto paṭhamaṃ gāthamāha –</p>

<p rend="hangnum" n="21:371"><hi rend="paranum">21:371</hi><hi rend="dot">.</hi></p>

<p rend="gatha1"> ‘‘Kasmā tuvaṃ rasaka edisāni, karosi kammāni sudāruṇāni;</p>

<p rend="gathalast">Hanāsi itthī purise ca mūḷho, maṃsassa hetu adu dhanassa kāraṇā’’ti.</p>

<p rend="bodytext">Tattha <hi rend="bold">rasakā</hi>ti bhattakāraṇaṃ ālapati.</p>

<p rend="bodytext">Ito paraṃ uttānasambandhāni vacanapaṭivacanāni pāḷivaseneva veditabbāni –</p>

<p rend="hangnum" n="21:372"><hi rend="paranum">21:372</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0458" /> attahetū na dhanassa kāraṇā, na puttadārassa sahāyañātinaṃ;</p>

<p rend="gathalast">Bhattā ca me bhagavā bhūmipālo, so khādati maṃsaṃ bhadantedisaṃ.</p>

<p rend="hangnum" n="21:373"><hi rend="paranum">21:373</hi><hi rend="dot">.</hi></p>

<p rend="gatha1"> ‘‘Sace tuvaṃ bhatturatthe payutto, karosi kammāni sudāruṇāni;</p>

<p rend="gathalast">Pātova <pb ed="P" n="5.0461" /> antepuraṃ pāpuṇitvā, lapeyyāsi me rājino sammukhe taṃ.</p>

<p rend="hangnum" n="21:374"><hi rend="paranum">21:374</hi><hi rend="dot">.</hi></p>

<p rend="gatha1"> ‘‘Tathā karissāmi ahaṃ bhadante, yathā tuvaṃ bhāsasi kāḷahatthi;</p>

<p rend="gathalast">Pātova antepuraṃ pāpuṇitvā, vakkhāmi te rājino sammukhe ta’’nti.</p>

<p rend="bodytext">Tattha <hi rend="bold">bhagavā</hi>ti gāravādhivacanaṃ. <hi rend="bold">Sace tuva</hi>nti ‘‘saccaṃ nu kho bhaṇati, udāhu maraṇabhayena musā bhaṇatī’’ti vīmaṃsanto evamāha. Tattha <hi rend="bold">sudāruṇānī</hi>ti manussaghātakammāni. <hi rend="bold">Sammukhe ta</hi>nti sammukhe ṭhatvā evaṃ vadeyyāsīti. So sampaṭicchanto gāthamāha.</p>

<p rend="bodytext">Atha naṃ senāpati gāḷhabandhanameva sayāpetvā vibhātāya rattiyā amaccehi ca nāgarehi ca saddhiṃ mantetvā sabbesu ekacchandesu jātesu sabbaṭṭhānesu ārakkhaṃ ṭhapetvā nagaraṃ hatthagataṃ katvā rasakassa gīvāyaṃ maṃsapacchiṃ <pb ed="M" n="5.0500" /> bandhitvā ādāya rājanivesanaṃ pāyāsi. Sakalanagaraṃ viravi. Rājā hiyyo bhuttapātarāso sāyamāsampi alabhitvā ‘‘rasako idāni āgacchissati, idāni āgacchassatī’’ti nisinnova taṃ rattiṃ vītināmetvā ‘‘ajjapi rasako nāgacchati, nāgarānañca mahāsaddo sūyati, kiṃ nū kho eta’’nti vātapānena olokento taṃ tathā ānīyamānaṃ disvā ‘‘pākaṭaṃ idaṃ kāraṇaṃ jāta’’nti cintetvā satiṃ upaṭṭhapetvā pallaṅkeyeva nisīdi. Kāḷahatthipi naṃ upasaṅkamitvā anuyuñji, sopissa kathesi. Tamatthaṃ pakāsento satthā āha –</p>

<p rend="hangnum" n="21:375"><hi rend="paranum">21:375</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyuggamanaṃ pati;</p>

<p rend="gatha2">Kāḷo rasakamādāya, rājānaṃ upasaṅkami;</p>

<p rend="gathalast">Upasaṅkamma rājānaṃ, idaṃ vacanamabravi.</p>

<p rend="hangnum" n="21:376"><hi rend="paranum">21:376</hi><hi rend="dot">.</hi></p>

<p rend="bodytext"> ‘‘Saccaṃ kira mahārāja, rasako pesito tayā.</p>

<p rend="gathalast">Hanati itthipurise, tuvaṃ maṃsāni khādasi.</p>

<p rend="hangnum" n="21:377"><hi rend="paranum">21:377</hi><hi rend="dot">.</hi></p>

<p rend="gatha1"> ‘‘Evameva <pb ed="V" n="5.0459" /><pb ed="P" n="5.0462" /> tathā kāḷa, rasako pesito mayā;</p>

<p rend="gathalast">Mama atthaṃ karontassa, kimetaṃ paribhāsasī’’ti.</p>

<p rend="bodytext">Tattha <hi rend="bold">kāḷā</hi>ti kāḷahatthi. <hi rend="bold">Evamevā</hi>ti tena senāpatinā tejavantena anuyutto rājā musā vattuṃ asakkonto evamāha. Tattha <hi rend="bold">tathā</hi>ti idaṃ purimassa vevacanaṃ. <hi rend="bold">Mama attha</hi>nti mama vuḍḍhiṃ. <hi rend="bold">Karontassā</hi>ti karontaṃ. <hi rend="bold">Kimeta</hi>nti kasmā etaṃ. <hi rend="bold">Paribhāsasī</hi>ti aho dukkaraṃ karosi, kāḷahatthi tvaṃ nāma aññaṃ coraṃ aggahetvā mama pesanakārakaṃ gaṇhāsīti tassa bhayaṃ janento kathesi.</p>

<p rend="bodytext">Taṃ sutvā senāpati ‘‘ayaṃ sakeneva mukhena paṭijānāti, aho sāhasiko, ettakaṃ nāma kālaṃ ime manussā etena khāditā, vāressāmi na’’nti cintetvā āha – ‘‘mahārāja, mā evaṃ kari, mā manussamaṃsaṃ khādasī’’ti. ‘‘Kāḷahatthi kiṃ kathesi, nāhaṃ viramituṃ sakkomī’’ti. ‘‘Mahārāja, sace na viramissasi, attānañca raṭṭhañca nāsessasī’’ti. ‘‘Evaṃ nassantepi ahaṃ neva tato viramituṃ sakkomī’’ti. Tato senāpati tassa saññāpanatthāya vatthuṃ āharitvā dasseti – atītasmiñhi kāle mahāsamudde cha mahāmacchā ahesuṃ. Tesu ānando timinando ajjhārohoti <pb ed="M" n="5.0501" /> ime tayo macchā pañcayojanasatikā, timiṅgalo timirapiṅgalo mahātimirapiṅgaloti ime tayo macchā sahassayojanikā honti. Te sabbepi pāsāṇasevālabhakkhā ahesuṃ. Tesu ānando mahāsamuddassa ekapasse vasati. Taṃ bahū macchā dassanāya upasaṅkamanti, ekadivasaṃ ‘‘sabbesaṃ dvipadacatuppadānaṃ sattānaṃ rājā paññāyati, amhākaṃ rājā natthi, mayampetaṃ rājānaṃ karissāmā’’ti cintetvā sabbe ekacchandā hutvā ānandaṃ rājānaṃ kariṃsu. Te macchā tato paṭṭhāya tassa sāyaṃ pātova upaṭṭhānaṃ gacchanti.</p>

<p rend="bodytext">Athekadivasaṃ ānando ekasmiṃ pabbate pāsāṇasevālaṃ khādanto ajānitvā ‘‘sevālo’’ti saññāya ekaṃ macchaṃ <pb ed="P" n="5.0463" /> khādi. Tassa taṃ maṃsaṃ khādantassa sakalasarīraṃ saṅkhobhesi. So ‘‘kiṃ nu kho idaṃ ativiya madhura’’nti nīharitvā olokento macchamaṃsakhaṇḍaṃ disvā ‘‘ettakaṃ kālaṃ ajānitvā na khādāmī’’ti cintetvā ‘‘sāyaṃ pātopi macchānaṃ āgantvā gamanakāle ekaṃ dve macche khādissāmi, pākaṭaṃ katvā khādiyamāne ekopi maṃ na upasaṅkamissati, sabbe palāyissanti, paṭicchanno hutvā pacchā osakkitosakkitaṃ paharitvā khādissāmī’’ti tathā katvā khādi. Macchā parikkhayaṃ gacchantā cintayiṃsu. ‘‘Kuto nu kho ñātīnaṃ bhayaṃ uppajjissatī’’ti. Atheko paṇḍito maccho ‘‘mayhaṃ ānandassa kiriyā <pb ed="V" n="5.0460" /> na ruccati, pariggaṇhissāmi na’’nti macchesu upaṭṭhānaṃ gatesu ānandassa kaṇṇapatte paṭicchanno aṭṭhāsi. Ānando macche uyyojetvā sabbapacchato gacchantaṃ macchaṃ khādi. So paṇḍitamaccho tassa kiriyaṃ disvā itaresaṃ ārocesi. Te sabbepi bhītatasitā palāyiṃsu.</p>

<p rend="bodytext">Ānando tato paṭṭhāya macchamaṃsagiddhena aññaṃ gocaraṃ na gaṇhi. So jighacchāya pīḷito kilanto ‘‘kahaṃ nu kho ime gatā’’ti te macche pariyesanto ekaṃ pabbataṃ disvā ‘‘mama bhayena imaṃ pabbataṃ nissāya vasanti maññe, pabbataṃ parikkhipitvā upadhāressāmī’’ti naṅguṭṭhena ca sīsena ca ubho passe parikkhipitvā gaṇhi. Tato ‘‘sace idha vasanti, palāyissantī’’ti pabbataṃ parikkhipantaṃ attano naṅguṭṭhaṃ disvā ‘‘ayaṃ maccho maṃ vañcetvā pabbataṃ nissāya vasatī’’ti kuddho paṇṇāsayojanamattaṃ sakanaṅguṭṭhakhaṇḍaṃ aññamacchasaññāya daḷhaṃ gahetvā murumurāyanto <pb ed="M" n="5.0502" /> khādi, dukkhavedanā uppajji. Lohitagandhena macchā sannipatitvā luñjitvā khādantā yāva sīsā āgamaṃsu. Mahāsarīratāya <pb ed="P" n="5.0464" /> parivattetuṃ asakkonto tattheva jīvitakkhayaṃ pāpuṇi, pabbatarāsi viya aṭṭhirāsi ahosi. Ākāsacārino tāpasaparibbājakā manussānaṃ kathayiṃsu. Sakalajambudīpe manussā jāniṃsu. Taṃ vatthuṃ āharitvā dassento kāḷahatthi āha –</p>

<p rend="hangnum" n="21:378"><hi rend="paranum">21:378</hi><hi rend="dot">.</hi></p>

<p rend="gatha1"> ‘‘Ānando sabbamacchānaṃ, khāditvā rasagiddhimā;</p>

<p rend="gathalast">Parikkhīṇāya parisāya, attānaṃ khādiyā mato.</p>

<p rend="hangnum" n="21:379"><hi rend="paranum">21:379</hi><hi rend="dot">.</hi></p>

<p rend="gatha1"> ‘‘Evaṃ pamatto rasagārave ratto, bālo yadī āyati nāvabujjhati;</p>

<p rend="gathalast">Vidhamma putte caji ñātake ca, parivattiya attānaññeva khādati.</p>

<p rend="hangnum" n="21:380"><hi rend="paranum">21:380</hi><hi rend="dot">.</hi></p>

<p rend="gatha1"> ‘‘Idaṃ te sutvāna vigetu chando, mā bhakkhayī rāja manussamaṃsaṃ;</p>

<p rend="gathalast">Mā tvaṃ imaṃ kevalaṃ vārijova, dvipadādhipa suññamakāsi raṭṭha’’nti.</p>

<p rend="bodytext">Tattha <hi rend="bold">ānando</hi>ti, mahārāja, atītasmiṃ kāle mahāsamudde pañcasatayojaniko ānando nāma mahāmaccho sabbesaṃ macchānaṃ rājā mahāsamuddassa ekapasse ṭhito. <hi rend="bold">Khāditvā</hi>ti sakajātikānaṃ macchānaṃ rasagiddhimā macche khāditvā. <hi rend="bold">Parikkhīṇāyā</hi>ti macchaparisāya khayappattāya. <hi rend="bold">Attāna</hi>nti aññaṃ gocaraṃ aggahetvā pabbataṃ parikkhipanto paṇṇāsayojanamattaṃ attano naṅguṭṭhakhaṇḍaṃ aññamacchasaññāya khāditvā mato maraṇappatto hutvā idāni mahāsamudde pabbatamatto <pb ed="V" n="5.0461" /> aṭṭhirāsi ahosi. <hi rend="bold">Evaṃ pamatto</hi>ti yathā mahāmaccho ānando, evampi tathā tvaṃ taṇhārasagiddhiko hutvā pamatto pamādabhāvappatto.</p>

<p rend="bodytext"><hi rend="bold">Rasagārave ratto</hi>ti manussamaṃsassa rasagārave ratto atirattacitto hoti. <hi rend="bold">Bālo</hi>ti yadi bālo duppañño āyatiṃ anāgate kāle uppajjanakadukkhaṃ <hi rend="bold">nāvabujjhati</hi> na jānāti. <hi rend="bold">Vidhammā</hi>ti vidhametvā vināsetvā <pb ed="M" n="5.0503" />. <hi rend="bold">Putte</hi>ti puttadhītaro ca. <hi rend="bold">Ñātake cā</hi>ti sesañātake ca sahāye ca, vidhamma putte ca cajitvā ñātake cāti attho. <hi rend="bold">Parivattiyā</hi>ti aññaṃ āhāraṃ alabhitvā jighacchāya pīḷito sakalanagaraṃ parivattiya vicaritvā manussamaṃsaṃ alabhitvā attānaṃ khādanto ānando maccho viya attānaññeva khādati.</p>

<p rend="bodytext"><hi rend="bold">Idaṃ te sutvānā</hi>ti, mahārāja, te tuyhaṃ mayā ānītaṃ idaṃ udāharaṇaṃ sutvā <hi rend="bold">chando</hi> manussamaṃsakhādanacchando <hi rend="bold">vigetu</hi> vigacchatu viramatu. <hi rend="bold">Mā bhakkhayī</hi>ti rāja manussamaṃsaṃ mā bhakkhayi mā khādi. <hi rend="bold">Mā tvaṃ imaṃ kevala</hi>nti mahāsamuddaṃ suññaṃ karonto vārijo ānando maccho iva, bho <hi rend="bold">dvipadādhipa,</hi> dvipadānaṃ manussānaṃ, issara mahārāja, tvaṃ kevalaṃ saccato imaṃ tava kāsiraṭṭhaṃ nagaraṃ suññaṃ mā akāsīti attho.</p>

<p rend="bodytext">Taṃ <pb ed="P" n="5.0465" /> sutvā rājā, ‘‘bho kāḷahatthi, na tvameva upamaṃ jānāsi, ahampi jānāmī’’ti manussamaṃsagiddhatāya porāṇakavatthuṃ āharitvā dassento āha –</p>

<p rend="hangnum" n="21:381"><hi rend="paranum">21:381</hi><hi rend="dot">.</hi></p>

<p rend="gatha1"> ‘‘Sujāto nāma nāmena, oraso tassa atrajo;</p>

<p rend="gathalast">Jambupesimaladdhāna, mato so tassa saṅkhaye.</p>

<p rend="hangnum" n="21:382"><hi rend="paranum">21:382</hi><hi rend="dot">.</hi></p>

<p rend="gatha1"> ‘‘Evameva ahaṃ kāḷa, bhutvā bhakkhaṃ rasuttamaṃ;</p>

<p rend="gathalast">Aladdhā mānusaṃ maṃsaṃ, maññe hissāmi jīvita’’nti.</p>

<p rend="bodytext">Tattha <hi rend="bold">sujāto nāmā</hi>ti kāḷahatthi kuṭumbiko nāmena sujāto nāma, tassa atrajo putto oraso jambupesiṃ <hi rend="bold">aladdhāna</hi> alabhitvāna. <hi rend="bold">Mato</hi>ti yathā tassā jambupesiyā saṅkhaye so kuṭumbikaputto mato, evameva ahaṃ <hi rend="bold">rasuttamaṃ</hi> aññarasānaṃ uttamaṃ manussānaṃ maṃsaṃ <hi rend="bold">bhutvā</hi> bhuñjitvā aladdhā manussamaṃsaṃ jīvitaṃ hissāmīti <hi rend="bold">maññe</hi> maññāmi.</p>

<p rend="bodytext">Atīte <pb ed="M" n="5.0504" /><pb ed="V" n="5.0462" /> kira bārāṇasiyaṃ sujāto nāma kuṭumbiko loṇambilasevanatthāya himavantato āgatāni pañca isisatāni attano uyyāne vasāpetvā upaṭṭhāsi. Ghare cassa nibaddhaṃ pañcasatamattā bhikkhā ahosi. Te pana tāpasā kadāci janapadepi bhikkhāya caranti, kadāci mahājambupesiṃ āharitvā khādanti. Tesaṃ jambupesiṃ āharitvā khādanakāle sujāto cintesi – ‘‘ajja bhaddantānaṃ tayo cattāro divasā anāgacchantānaṃ, kahaṃ nu kho gatā’’ti. So attano puttakaṃ aṅguliyaṃ gāhāpetvā tesaṃ bhattakiccakāle tattha agamāsi. Tasmiṃ samaye mahallakānaṃ mukhavikkhālanakāle udakaṃ datvā sabbanavako jambupesiṃ khādati. Sujāto tāpase vanditvā nisinno – ‘‘kiṃ, bhante, khādathā’’ti pucchi. ‘‘Mahājambupesiṃ, āvuso’’ti. Taṃ sutvā kumāro pipāsaṃ uppādesi. Athassa gaṇajeṭṭhako tāpaso thokaṃ dāpesi. So taṃ khāditvā madhurarase bajjhitvā – ‘‘jambupesiṃ me dethā’’ti punappunaṃ yāci. Kuṭumbiko dhammaṃ suṇanto, ‘‘puttaka, mā viravi, gehaṃ gantvā khādissasī’’ti taṃ vañcetvā ‘‘imaṃ nissāya bhadantā ukkaṇṭheyyu’’nti taṃ samassāsento isigaṇaṃ anāpucchitvā gehaṃ gato. Gatakālato paṭṭhāya cassa putto ‘‘jambupesiṃ me dethā’’ti paridevi. Sujāto ‘‘isayopi ācikkhissāmī’’ti uyyānaṃ gato. Te isayopi ‘‘idha ciraṃ vasimhā’’ti himavantameva gatā. Ārāme isayo apassanto tassa jambuambapanasamocādīnaṃ pesiyo madhusakkharacuṇṇasaṃyuttā adāsi. Tā tassa jivhagge ṭhapitamattā halāhalavisasadisā honti. So sattāhaṃ nirāhāro hutvā jīvitakkhayaṃ pāpuṇi. Rājā idaṃ kāraṇaṃ <pb ed="P" n="5.0466" /> āharitvā dassento evamāha.</p>

<p rend="bodytext">Tato kāḷahatthi ‘‘ayaṃ rājā ativiya rasagiddho, aparānipissa udāharaṇāni āharissāmī’’ti cintetvā, ‘‘mahārāja, viramāhī’’ti āha. ‘‘Ahaṃ viramituṃ na sakkomī’’ti. Deva, sace na viramissasi, tuvaṃ ñātimaṇḍalato ceva rajjasirito ca parihāyissasi. Atītasmiñhi, mahārāja, idheva bārāṇasiyaṃ pañcasīlarakkhakaṃ sotthiyakulaṃ ahosi <pb ed="M" n="5.0505" />. Tassa kulassa ekaputtako ahosi. So mātāpitūnaṃ piyo manāpo ahosi paṇḍito byatto tiṇṇaṃ vedānaṃ pāragū. So samavayehi taruṇehi saddhiṃ gaṇabandhanena vicari. Sesā gaṇabandhā macchamaṃsādīni khādantā suraṃ pivanti. Māṇavo maṃsādīni na khādati, suraṃ na pivati. Te mantayiṃsu – ‘‘ayaṃ surāya apivanato amhākaṃ mūlaṃ na deti, upāyena naṃ suraṃ pāyessāmā’’ti. Te sannipatitvā, ‘‘samma, chaṇakīḷaṃ kīḷissāmā’’ti āhaṃsu. ‘‘Samma, tumhe suraṃ pivatha, ahaṃ suraṃ na pivāmi, tumheva gacchathā’’ti. ‘‘Samma, tava pivanatthāya khīraṃ gaṇhāpessāmā’’ti. So ‘‘sādhū’’ti sampaṭicchi. Dhuttā uyyānaṃ gantvā paduminipattesu tikhiṇasuraṃ <pb ed="V" n="5.0463" /> bandhāpetvā ṭhapayiṃsu. Atha nesaṃ pānakāle māṇavassa khīraṃ upanayiṃsu. Atha eko dhutto ‘‘pokkharamadhuṃ, bho, āharā’’ti āharāpetvā paduminipattapuṭaṃ heṭṭhā chiddaṃ katvā aṅgulīhi mukhe ṭhapetvā ākaḍḍhi. Evaṃ itarepi āharāpetvā piviṃsu. Māṇavo ‘‘kiṃ nāmeta’’nti pucchi. ‘‘Pokkharamadhunāmā’’ti. ‘‘Ahampi thokaṃ labhissāmi, detha bhonto’’ti. Tassapi dāpayiṃsu. So pokkharamadhusaññāya suraṃ pivi. Athassa aṅgārapakkamaṃsaṃ adaṃsu, tampi khādi.</p>

<p rend="bodytext">Evamassa punappunaṃ pivantassa mattakāle ‘‘na etaṃ pokkharamadhu, surā esā’’ti vadiṃsu. So ‘‘ettakaṃ kālaṃ evaṃ madhurarasaṃ na jāniṃ, āharatha, bho, sura’’nti āha. Te āharitvā punapi adaṃsu. Pipāsā mahatī ahosi. Athassa <pb ed="P" n="5.0467" /> punapi yācantassa ‘‘khīṇā’’ti vadiṃsu. So ‘‘handa taṃ, bho, āharāpethā’’ti aṅgulimuddikaṃ adāsi, so sakaladivasaṃ tehi saddhiṃ pivitvā matto rattakkho kampanto vilapanto gehaṃ gantvā nipajji. Athassa pitā surāya pivitabhāvaṃ ñatvā vigate matte, ‘‘tāta, ayuttaṃ te kataṃ sottiyakule jātena suraṃ pivantena, mā puna evaṃ akāsī’’ti āha. ‘‘Tāta, ko mayhaṃ doso’’ti. ‘‘Surāya pivitabhāvo’’ti. ‘‘Tāta, kiṃ kathesi, mayā evarūpaṃ madhurarasaṃ ettakaṃ kālaṃ aladdhapubba’’nti. Brāhmaṇo punappunaṃ yāci. Sopi ‘‘na sakkomi viramitu’’nti āha. Atha brāhmaṇo ‘‘evaṃ sante amhākaṃ kulavaṃso ca ucchijjissati, dhanañca vinassissatī’’ti cintetvā gāthamāha –</p>

<p rend="hangnum" n="21:383"><hi rend="paranum">21:383</hi><hi rend="dot">.</hi></p>

<p rend="gatha1"> ‘‘Māṇava abhirūposi, kule jātosi sotthiye;</p>

<p rend="gathalast">Na tvaṃ arahasi tāta, abhakkhaṃ bhakkhayetave’’ti.</p>

<p rend="bodytext">Tattha <pb ed="M" n="5.0506" />, <hi rend="bold">māṇavā</hi>ti, māṇava, tvaṃ abhirūpo asi, sotthiye kule jātopi asi. <hi rend="bold">Abhakkhaṃ bhakkhayetave</hi>ti, tāta, tvaṃ abhakkhitabbayuttakaṃ bhakkhayituṃ na arahasi.</p>

<p rend="bodytext">Evañca pana vatvā, ‘‘tāta, virama, sace na viramasi, ahaṃ taṃ ito gehā nikkhāmessāmi, tava raṭṭhā pabbājanīyakammaṃ karissāmī’’ti āha. Māṇavo ‘‘evaṃ santepi ahaṃ suraṃ jahituṃ na sakkomī’’ti vatvā gāthādvayamāha –</p>

<p rend="hangnum" n="21:384"><hi rend="paranum">21:384</hi><hi rend="dot">.</hi></p>

<p rend="gatha1"> ‘‘Rasānaṃ <pb ed="V" n="5.0464" /> aññataraṃ etaṃ, kasmā maṃ tvaṃ nivāraye;</p>

<p rend="gathalast">Sohaṃ tattha gamissāmi, yattha lacchāmi edisaṃ.</p>

<p rend="hangnum" n="21:385"><hi rend="paranum">21:385</hi><hi rend="dot">.</hi></p>

<p rend="gatha1"> ‘‘Sovāhaṃ nippatissāmi, nate vacchāmi santike;</p>

<p rend="gathalast">Yassa me dassanena tvaṃ, nābhinandasi brāhmaṇā’’ti.</p>

<p rend="bodytext">Tattha <hi rend="bold">rasāna</hi>nti loṇambilatittakakaṭukakhārikamadhurakasāvasaṅkhātānaṃ sattannaṃ rasānaṃ aññataraṃ uttamarasametaṃ majjaṃ nāma. <hi rend="bold">Sovāha</hi>nti so ahaṃ eva. <hi rend="bold">Nippatissāmī</hi>ti nikkhamissāmi.</p>

<p rend="bodytext">Evañca pana vatvā ‘‘nāhaṃ surāpānā viramissāmi, yaṃ te ruccati, taṃ karohī’’ti āha. Atha brāhmaṇo ‘‘tayi amhe pariccajante mayampi taṃ pariccajissāmā’’ti vatvā gāthamāha –</p>

<p rend="hangnum" n="21:386"><hi rend="paranum">21:386</hi><hi rend="dot">.</hi></p>

<p rend="gatha1"> ‘‘Addhā <pb ed="P" n="5.0468" /> aññepi dāyāde, putte lacchāma māṇava;</p>

<p rend="gathalast">Tvañca jamma vinassasu, yattha pattaṃ na taṃ suṇe’’ti.</p>

<p rend="bodytext">Tattha <hi rend="bold">yattha patta</hi>nti yattha gataṃ taṃ ‘‘asukaṭṭhāne nāma vasatī’’ti na suṇoma, tattha gacchāhīti attho.</p>

<p rend="bodytext">Atha naṃ vinicchayaṃ netvā aputtabhāvaṃ katvā nīharāpesi. So aparabhāge nippaccayo kapaṇo jiṇṇapilotikaṃ nivāsetvā kapālahattho piṇḍāya caranto aññataraṃ kuṭṭaṃ nissāya kālamakāsi. Idaṃ kāraṇaṃ āharitvā kāḷahatthi rañño dassetvā, ‘‘mahārāja, sace tvaṃ amhākaṃ vacanaṃ na karissasi, pabbājanīyakammaṃ te karissantī’’ti vatvā gāthamāha –</p>

<p rend="hangnum" n="21:387"><hi rend="paranum">21:387</hi><hi rend="dot">.</hi></p>

<p rend="gatha1"> ‘‘Evameva <pb ed="M" n="5.0507" /> tuvaṃ rāja, dvipadinda suṇohi me;</p>

<p rend="gathalast">Pabbājessanti taṃ raṭṭhā, soṇḍaṃ māṇavakaṃ yathā’’ti.</p>

<p rend="bodytext">Tattha <hi rend="bold">dvipadindā</hi>ti dvipadānaṃ inda, bho mahārāja, <hi rend="bold">me</hi> mama vacanaṃ suṇohi tuvaṃ, evameva soṇḍaṃ māṇavakaṃ yathā taṃ bhavantaṃ raṭṭhato pabbājessanti.</p>

<p rend="bodytext">Evaṃ <pb ed="V" n="5.0465" /> kāḷahatthinā upamāya āhaṭāyapi rājā tato viramituṃ asakkonto aparampi udāharaṇaṃ dassetuṃ āha –</p>

<p rend="hangnum" n="21:388"><hi rend="paranum">21:388</hi><hi rend="dot">.</hi></p>

<p rend="gatha1"> ‘‘Sujāto nāma nāmena, bhāvitattāna sāvako;</p>

<p rend="bodytext">Accharaṃ kāmayantova, na so bhuñji na so pivi.</p>

<p rend="hangnum" n="21:389"><hi rend="paranum">21:389</hi><hi rend="dot">.</hi></p>

<p rend="gatha1"> ‘‘Kusaggenudakamādāya, samudde udakaṃ mine;</p>

<p rend="gathalast">Evaṃ mānusakā kāmā, dibbakāmāna santike.</p>

<p rend="hangnum" n="21:390"><hi rend="paranum">21:390</hi><hi rend="dot">.</hi></p>

<p rend="gatha1"> ‘‘Evameva ahaṃ kāḷa, bhutvā bhakkhaṃ rasuttamaṃ;</p>

<p rend="gathalast">Aladdhā mānusaṃ maṃsaṃ, maññe hissāmi jīvita’’nti.</p>

<p rend="bodytext">Vatthu heṭṭhā vuttasadisameva.</p>

<p rend="bodytext">Tattha <hi rend="bold">bhāvitattānā</hi>ti bhāvitacittānaṃ tesaṃ pañcannaṃ isisatānaṃ. <hi rend="bold">Accharaṃ kāmayantovā</hi>ti so kira tesaṃ isīnaṃ mahājambupesiyā khādanakāle anāgamanaṃ viditvā ‘‘kiṃ nu kho kāraṇā na āgacchanti, sace katthaci gatā, jānissāmi, no ce, atha nesaṃ santike dhammaṃ suṇissāmī’’ti uyyānaṃ gantvā isigaṇe vanditvā gaṇajeṭṭhakassa santike dhammaṃ suṇanto nisinnova sūriye atthaṅgate uyyojiyamānopi ‘‘ajja idheva vasissāmī’’ti vatvā isigaṇaṃ vanditvā paṇṇasālaṃ pavisitvā nipajji. Rattibhāge sakko devarājā devaccharāsaṅghaparivuto saddhiṃ attano paricārikāhi isigaṇaṃ vandituṃ āgato, sakalārāmo ekobhāso ahosi. Sujāto ‘‘kiṃ nu kho eta’’nti uṭṭhāya paṇṇasālachiddena olokento sakkaṃ isigaṇaṃ vandituṃ āgataṃ devaccharāparivutaṃ <pb ed="P" n="5.0469" /> disvā accharānaṃ saha dassanena rāgaratto ahosi. Sakko nisīditvā dhammakathaṃ sutvā sakaṭṭhānameva gato. Kuṭumbikopi punadivase isigaṇaṃ vanditvā <pb ed="M" n="5.0508" /> pucchi – ‘‘bhante, ko nāmesa rattibhāge tumhākaṃ vandanatthāya āgato’’ti? ‘‘Sakko, āvuso’’ti. ‘‘Taṃ parivāretvā nisinnā kā nāmetā’’ti? ‘‘Devaccharā nāmetā’’ti. So isigaṇaṃ vanditvā gehaṃ gantvā gatakālato paṭṭhāya ‘‘accharaṃ me detha, accharaṃ me dethā’’ti vilapi. Ñātakā parivāretvā ‘‘bhūtāviṭṭho nu kho’’ti accharaṃ pahariṃsu. So ‘‘nāhaṃ etaṃ accharaṃ kathemi, devaccharaṃ kathemī’’ti vatvā ‘‘ayaṃ accharā’’ti alaṅkaritvā ānītaṃ bhariyampi <pb ed="V" n="5.0466" /> gaṇikampi olokento ‘‘nāyaṃ accharā, yakkhinī esā, devaccharaṃ me dethā’’ti vilapanto nirāhāro hutvā tattheva jīvitakkhayaṃ pāpuṇi. Tena vuttaṃ –</p>

<p rend="bodytext">‘‘Accharaṃ kāmayantova, na so bhuñji na so pivī’’ti.</p>

<p rend="bodytext"><hi rend="bold">Kusaggenudakamādāya, samudde udakaṃ mine</hi>ti, samma kāḷahatthi, yo kusaggeneva udakaṃ gahetvā ‘‘ettakaṃ siyā mahāsamudde udaka’’nti tena saddhiṃ upamāya mineyya, so kevalaṃ mineyyeva, kusagge pana udakaṃ atiparittakameva. Yathā taṃ, evaṃ mānusakā kāmā dibbakāmānaṃ santike, tasmā so sujāto aññaṃ itthiṃ na olokesi, accharameva patthento mato. <hi rend="bold">Evamevā</hi>ti yathā so dibbakāmaṃ alabhanto jīvitaṃ jahi, evaṃ ahampi uttamarasaṃ manussamaṃsaṃ alabhanto jīvitaṃ jahissāmīti vadati.</p>

<p rend="bodytext">Taṃ sutvā kāḷahatthi ‘‘ayaṃ rājā ativiya rasagiddho, saññāpessāmi na’’nti sakajātikānaṃ maṃsaṃ khāditvā ākāsacarā suvaṇṇahaṃsāpi tāva vinaṭṭhāti dassetuṃ gāthādvayamāha –</p>

<p rend="hangnum" n="21:391"><hi rend="paranum">21:391</hi><hi rend="dot">.</hi></p>

<p rend="gatha1"> ‘‘Yathāpi te dhataraṭṭhā, haṃsā vehāyasaṅgamā;</p>

<p rend="gathalast">Abhuttaparibhogena, sabbe abbhatthataṃ gatā.</p>

<p rend="hangnum" n="21:392"><hi rend="paranum">21:392</hi><hi rend="dot">.</hi></p>

<p rend="gatha1"> ‘‘Evameva tuvaṃ rāja, dvipadinda suṇohi me;</p>

<p rend="gathalast">Abhakkhaṃ rāja bhakkhesi, tasmā pabbājayanti ta’’nti.</p>

<p rend="bodytext">Tattha <hi rend="bold">abhuttaparibhogenā</hi>ti attano samānajātikānaṃ paribhogena. <hi rend="bold">Abbhatthataṃ gatā</hi>ti sabbe maraṇameva pattā. Atīte kira cittakūṭe suvaṇṇaguhāyaṃ navuti haṃsasahassāni vasanti. Te vassike cattāro māse na nikkhamanti, sace nikkhameyyuṃ, udakapuṇṇehi pattehi uppatituṃ asakkontā <pb ed="M" n="5.0509" /> mahāsamuddeyeva pateyyuṃ, tasmā na ca nikkhamanti. Upakaṭṭhe pana vassakāle jātassarato sayaṃjātasāliyo āharitvā guhaṃ pūretvā sāliṃ khādantā vasanti. Tesaṃ pana guhaṃ paviṭṭhakāle guhadvāre eko rathacakkappamāṇo uṇṇanābhi nāma makkaṭako ekekasmiṃ māse ekekaṃ jālaṃ vinandhati. Tassa ekekaṃ suttaṃ gorajjuppamāṇaṃ hoti. Haṃsā ‘‘taṃ jālaṃ bhindissatī’’ti ekassa taruṇahaṃsassa dve koṭṭhāse <pb ed="P" n="5.0470" /> denti. So vigate deve purato gantvā taṃ <pb ed="V" n="5.0467" /> jālaṃ bhindati. Tena maggena sesā gacchanti. Athekasmiṃ kāle pañca māse vasso vuṭṭho ahosi. Haṃsā khīṇagocarā ‘‘kiṃ nu kho kattabba’’nti mantetvā ‘‘mayaṃ jīvantā aṇḍāni labhissāmā’’ti paṭhamaṃ aṇḍāni khādiṃsu, tato potake, tato jiṇṇahaṃse. Pañcamāsaccayena vassaṃ apagataṃ. Makkaṭako pañca jālāni vinandhi. Haṃsā sakajātikānaṃ maṃsaṃ khāditvā appathāmā jātā. Dviguṇakoṭṭhāsalābhī haṃsataruṇo jāle paharitvā cattāri bhindi, pañcamaṃ chindituṃ nāsakkhi, tattheva laggi. Athassa sīsaṃ vijjhitvā makkaṭako lohitaṃ pivi. Aññopi āgantvā jālaṃ pahari, sopi tattheva laggīti evaṃ sabbesaṃ makkaṭako lohitaṃ pivi. Tadā dhataraṭṭhakulaṃ ucchinnanti vadanti. Tena vuttaṃ ‘‘sabbe abbhatthataṃgatā’’ti.</p>

<p rend="bodytext"><hi rend="bold">Evameva tuva</hi>nti yathā ete haṃsā abhakkhaṃ sakajātikamaṃsaṃ khādiṃsu, tathā tvampi khādasi, sakalanagaraṃ bhayappattaṃ, virama, mahārājāti. <hi rend="bold">Tasmā pabbājayanti ta</hi>nti yasmā abhakkhaṃ sakajātikamaṃsaṃ bhakkhesi, tasmā ime nagaravāsino taṃ raṭṭhā pabbājayanti.</p>

<p rend="bodytext">Rājā aññampi upamaṃ vattukāmo ahosi. Nāgarā pana uṭṭhāya, ‘‘sāmi senāpati, kiṃ karosi, kiṃ manussamaṃsakhādakaṃ coraṃ gahetvā vicarasi, sace na viramissati, raṭṭhato naṃ pabbājehī’’ti vatvā nāssa kathetuṃ adaṃsu. Rājā bahūnaṃ kathaṃ sutvā bhīto puna vattuṃ nāsakkhi. Punapi naṃ senāpati ‘‘kiṃ mahārāja viramituṃ sakkhissasi, udāhu na sakkhissasī’’ti vatvā ‘‘na sakkomī’’ti vutte sabbaṃ orodhagaṇañca puttadhītaro ca sabbālaṅkārapaṭimaṇḍite passe ṭhapetvā, ‘‘mahārāja, ime ñātimaṇḍale ceva amaccagaṇañca rajjasiriñca olokehi, mā vinassi, virama manussamaṃsato’’ti āha. Rājā ‘‘na <pb ed="M" n="5.0510" /> mayhaṃ ete manussamaṃsato piyatarā’’ti vatvā ‘‘tena hi, mahārāja, imamhā nagarā ca raṭṭhā ca nikkhamathā’’ti vutte, ‘‘kāḷahatthi, na me rajjenattho, nagarā nikkhamāmi, ekaṃ pana me khaggañca rasakañca bhājanañca dehī’’ti āha. Athassa khaggañca maṃsapacanabhājanañca pacchiñca ukkhipāpetvā rasakañca datvā raṭṭhā pabbājanīyakammaṃ kariṃsu.</p>

<p rend="bodytext">So khaggañca rasakañca <pb ed="P" n="5.0471" /> ādāya nagarā nikkhamitvā araññaṃ pavisitvā ekasmiṃ nigrodhamūle vasanaṭṭhānaṃ katvā tattha vasanto aṭavimagge ṭhatvā manusse māretvā āharitvā rasakassa deti. Sopissa maṃsaṃ pacitvā upanāmeti. Evaṃ ubhopi jīvanti. Manussagahaṇakāle ‘‘ahaṃ are manussacoro porisādo’’ti vatvā tasmiṃ pakkhante koci sakabhāvena saṇṭhātuṃ na sakkoti, sabbe bhūmiyaṃ patanti. Tesu yaṃ icchati, taṃ uddhaṃpādaṃ adhosīsaṃ <pb ed="V" n="5.0468" /> katvā āharitvā rasakassa deti. So ekadivasaṃ araññe kañci manussaṃ alabhitvā āgato rasakena ‘‘kiṃ devā’’ti vutte ‘‘uddhane ukkhaliṃ āropehī’’ti āha. ‘‘Maṃsaṃ kahaṃ, devā’’ti? ‘‘Labhissāmahaṃ maṃsa’’nti. So ‘‘natthi me dāni jīvita’’nti kampamāno uddhane aggiṃ katvā ukkhaliṃ āropesi. Atha naṃ porisādo asinā māretvā maṃsaṃ pacitvā khādi. Tato paṭṭhāya ekakova jāto sayameva pacitvā khādati. ‘‘Porisādo magge maggapaṭipanne hanatī’’ti sakalajambudīpe pākaṭo ahosi.</p>

<p rend="bodytext">Tadā eko sampannavibhavo brāhmaṇo pañcahi sakaṭasatehi vohāraṃ karonto pubbantato aparantaṃ sañcarati. So cintesi – ‘‘porisādo nāma kira coro antarāmagge manusse māresi, dhanaṃ datvā taṃ aṭaviṃ atikkamissāmī’’ti. So aṭavimukhavāsīnaṃ manussānaṃ ‘‘tumhe maṃ aṭavito atikkāmethā’’ti sahassaṃ datvā tehi saddhiṃ maggaṃ paṭipajji. Gacchanto ca brāhmaṇo sabbasatthaṃ purato katvā sayaṃ nhātānulitto sabbālaṅkārapaṭimaṇḍito setagoṇayutte sukhayānake nisinno tehi aṭavivāsikapurisehi parivuto sabbapacchato agamāsi. Tasmiṃ khaṇe porisādo rukkhaṃ āruyha purise upadhārento sesamanussesu ‘‘kiṃ imesu mayā khāditabbaṃ atthī’’ti vigatacchando hutvā brāhmaṇaṃ diṭṭhakālato paṭṭhāya taṃ khāditukāmatāya paggharitakheḷo ahosi. So tasmiṃ attano santikaṃ āgate rukkhato <pb ed="M" n="5.0511" /> oruyha ‘‘ahaṃ <pb ed="P" n="5.0472" /> are porisādo’’ti nāmaṃ tikkhattuṃ sāvetvā khaggaṃ parivattento vālukāya tesaṃ akkhīni pūrento viya pakkhandi. Ekopi ṭhātuṃ samattho nāma natthi, sabbe bhūmiyaṃ urena nipajjiṃsu. So sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ olambetvā sīsaṃ gopphakehi paharanto ukkhipitvā pāyāsi.</p>

<p rend="bodytext">Tadā te purisā uṭṭhāya, ‘‘bho, purisā mayaṃ brāhmaṇassa hatthato kahāpaṇasahassaṃ gaṇhimhā, ko nāma amhākaṃ purisakāro, sakkontā vā asakkontā vā thokaṃ anubandhāmā’’ti vatvā anubandhiṃsu. Porisādopi nivattitvā olokento kañci aditvā saṇikaṃ pāyāsi. Tasmiṃ khaṇe thāmasampanno eko sūrapuriso vegena taṃ pāpuṇi. So taṃ disvā ekaṃ vatiṃ laṅghanto khadirakhāṇukaṃ akkami, khāṇuko piṭṭhipādena nikkhami. Lohitena paggharantena laṅghamāno yāti. Atha naṃ so disvā, ‘‘bho, mayā esa viddho, kevalaṃ tumhe pacchato etha, gaṇhissāmi na’’nti āha. Te dubbalabhāvaṃ ñatvā taṃ anubandhiṃsu. So tehi anubaddhabhāvaṃ ñatvā brāhmaṇaṃ vissajjetvā attānaṃ sotthimakāsi. Atha aṭavivāsikapurisā brāhmaṇassa laddhakālato paṭṭhāya ‘‘kiṃ amhākaṃ corenā’’ti tato nivattiṃsu.</p>

<p rend="bodytext">Porisādopi <pb ed="V" n="5.0469" /> attano nigrodhamūlaṃ gantvā pārohantaraṃ pavisitvā nipanno, ‘‘ayye rukkhadevate, sace me sattāhabbhantareyeva vaṇaṃ phāsukaṃ kātuṃ sakkhissasi, sakalajambudīpe ekasatakhattiyānaṃ galalohitena tava khandhaṃ dhovitvā antehi parikkhipitvā pañcamadhuramaṃsena balikammaṃ karissāmī’’ti āyācanaṃ kari. Tassa annapānamaṃsaṃ alabhantassa sarīraṃ sussitvā antosattāheyeva vaṇo phāsuko ahosi. So devatānubhāvena tassa phāsukabhāvaṃ sallakkhesi. So katipāhaṃ manussamaṃsaṃ khāditvā balaṃ gahetvā cintesi – ‘‘bahupakārā me devatā, āyācanā assā muccissāmī’’ti. So khaggaṃ ādāya rukkhamūlato nikkhamitvā <pb ed="P" n="5.0473" /> ‘‘rājāno ānessāmī’’ti pāyāsi. Atha naṃ purimabhave yakkhakāle ekato manussamaṃsakhādako sahāyakayakkho anuvicarantaṃ disvā ‘‘ayaṃ mama atītabhave sahāyo’’ti ñatvā, ‘‘samma, maṃ sañjānāsī’’ti pucchi. ‘‘Na sañjānāmī’’ti. Athassa purimabhave katakāraṇaṃ <pb ed="M" n="5.0512" /> kathesi. So taṃ sañjānitvā paṭisanthāramakāsi. ‘‘Kahaṃ nibbattosī’’ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca khāṇunā viddhakāraṇañca devatāya āyācanāmocanatthaṃ gamanakāraṇañca sabbaṃ ārocetvā ‘‘tayāpi mametaṃ kiccaṃ nittharitabbaṃ, ubhopi gacchāma, sammā’’ti āha. ‘‘Samma na gaccheyyāhaṃ, ekaṃ pana me kammaṃ atthi, ahaṃ kho pana anagghaṃ padalakkhaṇaṃ nāma ekaṃ mantaṃ jānāmi, so balañca javañca saddañca karoti, taṃ mantaṃ gaṇhāhī’’ti. So ‘‘sādhū’’ti sampaṭicchi. Yakkhopissa taṃ datvā pakkāmi.</p>

<p rend="bodytext">Porisādo mantaṃ uggahetvā tato paṭṭhāya vātajavo atisūro ahosi. So sattāhabbhantareyeva ekasatarājāno uyyānādīni gacchante disvā vātavegena pakkhanditvā ‘‘ahaṃ are manussacoro porisādo’’ti nāmaṃ sāvetvā vagganto nadanto bhayappatte katvā pāde gahetvā adhosīsake katvā paṇhiyā sīsaṃ paharanto vātavegena netvā hatthatalesu chiddāni katvā rajjuyā āvunitvā nigrodharukkhe olambesi aggapādaṅgulīhi bhūmiyaṃ phusamānāhi. Te sabbe rājāno vāte paharante milātakuraṇḍakadāmāni viya parivattantā olambiṃsu. ‘‘Sutasomo pana me piṭṭhiācariyo hoti, sace gaṇhissāmi, sakalajambudīpo tuccho bhavissatī’’ti taṃ na nesi. So ‘‘balikammaṃ karissāmī’’ti aggiṃ katvā sūle tacchanto nisīdi. Rukkhadevatā taṃ kiriyaṃ disvā ‘‘mayhaṃ kiresa balikammaṃ karoti, vaṇampissa mayā kiñci phāsukaṃ kataṃ natthi, idāni imesaṃ mahāvināsaṃ <pb ed="P" n="5.0474" /> karissati, kiṃ nu kho kattabba’’nti cintetvā ‘‘ahaṃ etaṃ vāretuṃ na sakkhissāmī’’ti cātumahārājikānaṃ santikaṃ gantvā tamatthaṃ kathetvā ‘‘nivāretha na’’nti āha. Tehipi ‘‘na mayaṃ porisādassa kammaṃ nivāretuṃ sakkhissāmā’’ti vutte ‘‘ko sakkhissatī’’ti pucchitvā ‘‘sakko, devarājā’’ti sutvā <pb ed="V" n="5.0470" /> sakkaṃ upasaṅkamitvā tamatthaṃ kathetvā ‘‘nivāretha na’’nti āha. Sopi ‘‘nāhaṃ sakkomi nivāretuṃ, samatthaṃ pana ācikkhissāmī’’ti vatvā ‘‘konāmo’’ti vutte ‘‘sadevake loke añño natthi, kururaṭṭhe pana indapatthanagare korabyarājaputto sutasomo nāma taṃ nibbisevanaṃ katvā damessati, rājūnañca jīvitaṃ dassati, tañca manussamaṃsā oramāpessati, sakalajambudīpe amataṃ viya dhammaṃ abhisiñcissati, sacepi rājūnaṃ <pb ed="M" n="5.0513" /> jīvitaṃ dātukāmo, ‘sutasomaṃ ānetvā balikammaṃ kātuṃ vaṭṭatī’ti vadehī’’ti āha.</p>

<p rend="bodytext">Sā ‘‘sādhū’’ti sampaṭicchitvā khippaṃ āgantvā pabbajitavesena tassa avidūre pāyāsi. So padasaddena ‘‘rājā nu kho koci palāto bhavissatī’’ti olokento taṃ disvā ‘‘pabbajitā nāma khattiyāva, imaṃ gahetvā ekasataṃ pūretvā balikammaṃ karissāmī’’ti uṭṭhāya asihattho anubandhi, tiyojanaṃ anubandhitvāpi taṃ pāpuṇituṃ nāsakkhi, gattehi sedā mucciṃsu. So cintesi – ‘‘ahaṃ pubbe hatthimpi assampi rathampi dhāvantaṃ anubandhitvā gaṇhāmi, ajja imaṃ pabbajitaṃ sakāya gatiyā gacchantaṃ sabbathāmena dhāvantopi gaṇhituṃ na sakkomi, kiṃ nu kho kāraṇa’’nti. Tato so ‘‘pabbajitā nāma vacanakarā honti, ‘tiṭṭhā’ti naṃ vatvā ṭhitaṃ gahessāmī’’ti cintetvā ‘‘tiṭṭha, samaṇā’’ti āha. ‘‘Ahaṃ tāva ṭhito, tvaṃ pana dhāvituṃ vāyāmamakāsī’’ti. Atha naṃ, ‘‘bho, pabbajitā nāma jīvitahetupi alikaṃ na bhaṇanti, tvaṃ pana musāvādaṃ kathesī’’ti vatvā gāthamāha –</p>

<p rend="hangnum" n="21:393"><hi rend="paranum">21:393</hi><hi rend="dot">.</hi></p>

<p rend="gatha1"> ‘‘Tiṭṭhāhīti <pb ed="P" n="5.0475" /> mayā vutto, so tvaṃ gacchasi pammukho;</p>

<p rend="gatha2">Aṭṭhito tvaṃ ṭhitomhīti, lapasi brahmacārini;</p>

<p rend="gathalast">Idaṃ te samaṇāyuttaṃ, asiñca me maññasi kaṅkapatta’’nti.</p>

<p rend="bodytext">Tassattho – samaṇa, tiṭṭhāhi iti vacanaṃ mayā vutto so tvaṃ pammukho parammukho hutvā gacchasi, brahmacārini aṭṭhito samāno tvaṃ ṭhito amhi iti lapasi, asiñca me kaṅkapattaṃ maññasīti.</p>

<p rend="bodytext">Tato devatā gāthādvayamāha –</p>

<p rend="hangnum" n="21:394"><hi rend="paranum">21:394</hi><hi rend="dot">.</hi></p>

<p rend="gatha1"> ‘‘Ṭhitohamasmī sadhammesu rāja, na nāmagottaṃ parivattayāmi;</p>

<p rend="gatha2">Corañca loke aṭhitaṃ vadanti;</p>

<p rend="gathalast">Āpāyikaṃ nerayikaṃ ito cutaṃ.</p>

<p rend="hangnum" n="21:395"><hi rend="paranum">21:395</hi><hi rend="dot">.</hi></p>

<p rend="gatha1"> ‘‘Sace <pb ed="V" n="5.0471" /> tvaṃ saddahasi rāja, sutaṃ gaṇhāhi khattiya;</p>

<p rend="gathalast">Tena yaññaṃ yajitvāna, evaṃ saggaṃ gamissasī’’ti.</p>

<p rend="bodytext">Tattha <pb ed="M" n="5.0514" /><hi rend="bold">sadhammesū</hi>ti, mahārāja, ahaṃ sakesu dasasu kusalakammapathadhammesu ṭhito <hi rend="bold">asmi</hi> bhavāmi. <hi rend="bold">Na nāmagotta</hi>nti tvaṃ pubbe daharakāle brahmadatto hutvā pitari kālakate bārāṇasiṃ rajjaṃ labhitvā bārāṇasirājā jāto, taṃ nāmaṃ jahitvā porisādo hutvā idāni kammāsapādo jāto, khattiyakule jātopi abhakkhaṃ manussamaṃsaṃ yasmā bhakkhesi, tasmā attano nāmagottaṃ yathā parivattesi, tathā ahaṃ attano nāmagottaṃ na parivattayāmi. <hi rend="bold">Corañcā</hi>ti loke corañca dasakusalakammapathesu aṭhitaṃ nāma vadanti. <hi rend="bold">Ito cuta</hi>nti ito cutaṃ hutvā apāye niraye patiṭṭhitaṃ. Khattiya, bhūmipāla mahārāja, tvaṃ mama vacanaṃ sace saddahasi, sutasomaṃ gaṇhāhi, tena sutasomena yaññaṃ yajitvāna evaṃ saggaṃ gamissasi. Bho, porisāda musāvādi tayā mayhaṃ ‘‘sakalajambudīpe rājāno ānetvā bahikammaṃ karissāmī’’ti paṭissutaṃ, idāni ye vā te vā dubbalarājāno ānesi, jambudīpatale jeṭṭhakaṃ sutasomarājānaṃ sace tvaṃ na ānessasi, vacanaṃ te musā nāma hoti, tasmā sutasomaṃ gaṇhāhīti.</p>

<p rend="bodytext">Evañca pana vatvā devatā pabbajitavesaṃ antaradhāpetvā sakena vaṇṇena ākāse taruṇasūriyo viya jalamānā aṭṭhāsi. So tassā kathaṃ sutvā rūpañca oloketvā ‘‘kāsi tva’’nti āha. Imasmiṃ ‘‘rukkhe nibbattadevatā’’ti. So ‘‘diṭṭhā me attano, devatā’’ti tussitvā, ‘‘sāmi devarāja, mā sutasomassa kāraṇā cintayi, attano rukkhaṃ <pb ed="P" n="5.0476" /> pavisā’’ti āha. Devatā tassa passantasseva rukkhaṃ pāvisi. Tasmiṃ khaṇe sūriyo atthaṅgato, cando uggato. Porisādo vedaṅgakusalo nakkhattacāraṃ jānāti. So nabhaṃ oloketvā ‘‘sve phussanakkhattaṃ bhavissati, sutasomo nhāyituṃ uyyānaṃ gamissati, tattha gaṇhissāmi, ārakkho panassa mahā bhavissati, samantā tiyojanaṃ sakalanagaravāsino rakkhantā carissanti, asaṃvihite ārakkhe paṭhamayāmeyeva <pb ed="M" n="5.0515" /> migājinaṃ uyyānaṃ gantvā maṅgalapokkharaṇiṃ otaritvā ṭhassāmī’’ti cintetvā tattha gantvā pokkharaṇiṃ oruyha padumapattena sīsaṃ paṭicchādetvā aṭṭhāsi. Tassa tejena macchakacchapādayo osakkitvā udakapariyante vaggavaggā hutvā vicariṃsu.</p>

<p rend="bodytext">Kuto pana laddhoyaṃ tejoti? Pubbayogavasena. So hi kasapadasabalassa kāle khīrasalākabhattaṃ paṭṭhapesi, tena mahāthāmo ahosi. Aggisālañca kāretvā bhikkhusaṅghassa sītavinodanatthaṃ <pb ed="V" n="5.0472" /> aggiñca dārūni ca dārucchedanavāsiñca pharasuñca adāsi, tena tejavā ahosi.</p>

<p rend="bodytext">Evaṃ tasmiṃ antouyyānaṃ gateyeva balavapaccūsasamaye samantā tiyojanaṃ ārakkhaṃ gaṇhiṃsu. Rājāpi pātova bhuttapātarāso alaṅkatahatthikkhandhavaragato caturaṅginiyā senāya parivuto nagarato nikkhami. Tadā takkasilato nando nāma brāhmaṇo catasso satārahā gāthāyo ādāya vīsatiyonajasataṃ maggaṃ atikkamitvā taṃ nagaraṃ patvā dvāragāme vasitvā sūriye uggate nagaraṃ pavisanto rājānaṃ pācīnadvārena nikkhantaṃ disvā hatthaṃ pasāretvā jayāpesi. Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṃ disvā hatthinā taṃ upasaṅkamitvā pucchi –</p>

<p rend="hangnum" n="21:396"><hi rend="paranum">21:396</hi><hi rend="dot">.</hi></p>

<p rend="gatha1"> ‘‘Kismiṃ nu raṭṭhe tava jātibhūmi, atha kena atthena idhānupatto;</p>

<p rend="gathalast">Akkhāhi <pb ed="P" n="5.0477" /> me brāhmaṇa etamatthaṃ, kimicchasī demi tayajja patthita’’nti.</p>

<p rend="bodytext">Tassattho – bho brāhmaṇa, tava jātibhūmi kismiṃ raṭṭhe atthi nu, kena atthena payojanena hetubhūtena ida imasmiṃ nagare anuppatto, bho brāhmaṇa, mayā pucchito so tvaṃ etamatthaṃ etaṃ payojanaṃ me mayhaṃ akkhāhi kathehi, tayā patthitavatthuṃ te tuyhaṃ ajja idāni dadāmi, kiṃ vatthuṃ icchasīti.</p>

<p rend="bodytext">Atha <pb ed="M" n="5.0516" /> naṃ so gāthamāha –</p>

<p rend="hangnum" n="21:397"><hi rend="paranum">21:397</hi><hi rend="dot">.</hi></p>

<p rend="gatha1"> ‘‘Gāthā catasso dharaṇīmahissara, sugambhīratthā varasāgarūpamā;</p>

<p rend="gathalast">Taveva atthāya idhāgatosmi, suṇohi gāthā paramatthasaṃhitā’’ti.</p>

<p rend="bodytext">Tattha <hi rend="bold">dharaṇīmahissarā</hi>ti bhūmipāla catasso gāthā kiṃ bhūtā?. Sugambhīratthā varasāgarūpamā, <hi rend="bold">taveva</hi> tava eva atthāya idha ṭhānaṃ anuppatto <hi rend="bold">asmi</hi> bhavāmi. <hi rend="bold">Suṇohī</hi>ti kassapadasabalena desitā paramatthasaṃhitā imā satārahā gāthāyo suṇohīti attho.</p>

<p rend="bodytext">Iti vatvā, ‘‘mahārāja, imā kassapadasabalena desitā catasso satārahā gāthāyo ‘‘tumhe sutavittakā’ti sutvā tumhākaṃ desetuṃ āgatomhī’’ti āha. Rājā tuṭṭhamānaso hutvā, ‘‘ācariya <pb ed="V" n="5.0473" />, suṭṭhu te āgataṃ, mayā pana nivattituṃ na sakkā, ajja phussanakkhattayogena sīsaṃ nhāyituṃ āgatomhi, ahaṃ punadivase āgantvā sossāmi, tvaṃ mā ukkaṇṭhī’’ti vatvā ‘‘gacchatha brāhmaṇassa asukagehe sayanaṃ paññāpetvā ghāsacchādanaṃ saṃvidahathā’’ti amacce āṇāpetvā uyyānaṃ pāvisi. Taṃ aṭṭhārasahatthena pākārena parikkhittaṃ ahosi. Taṃ aññamaññaṃ saṅghaṭṭentā samantā hatthino parikkhipiṃsu, tato assā, tato rathā, tato dhanuggahā, tato pattīti, saṅkhubhitamahāsamuddo viya unnādento balakāyo ahosi. Atha rājā oḷārikāni ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā anto rājavibhavena nhatvā paccuttaritvā udakaggahaṇasāṭakena nivāsetvā aṭṭhāsi. Athassa dussagandhamālālaṅkāre upanayiṃsu. Porisādo cintesi – ‘‘rājā alaṅkatakāle bhāriko bhavissati, sallahukakāleyeva naṃ gaṇhissāmī’’ti. So <pb ed="P" n="5.0478" /> nadanto vagganto udake macchaṃ āluḷento vijjulatā viya matthake khaggaṃ paribbhamento ‘‘ahaṃ are manussacoro porisādo’’ti nāmaṃ sāvetvā aṅguliṃ nalāṭe ṭhapetvā udakā uttari. Tassa saddaṃ sutvāva hatthārohā hatthīhi, assārohā <pb ed="M" n="5.0517" /> assehi, rathārohā rathehi bhassiṃsu. Balakāyo gahitagahitāni āvudhāni chaḍḍetvā urena bhūmiyaṃ nipajji.</p>

<p rend="bodytext">Porisādo sutasomaṃ ukkhipitvā gaṇhi, sesarājāno pāde gahetvā adhosīsake katvā paṇhiyā sīsaṃ paharanto gacchati. Bodhisattaṃ pana upagantvā onato ukkhipitvā khandhe nisīdāpesi. So ‘‘dvārena gamanaṃ papañco bhavissatī’’ti sammukhaṭṭhāneyeva aṭṭhārasahatthaṃ pākāraṃ laṅghitvā purato galitamadamattavāraṇakumbhe akkamitvā pabbatakūṭāni pātento viya vātajavānaṃ assatarānaṃ piṭṭhe akkamanto pātetvā rathadhurarathasīsesu akkamitvā bhamikaṃ bhamanto viya nīlaphalakāni nigrodhapattāni maddanto viya ekavegeneva tiyojanamattaṃ maggaṃ gantvā ‘‘atthi nu kho koci sutasomassatthāya pacchato āgacchanto’’ti oloketvā kañci aditvā saṇikaṃ gacchanto sutasomassa kesehi udakabindūni attano ure patitāni disvā ‘‘maraṇassa abhāyanto nāma natthi, sutasomopi maraṇabhayena rodati maññe’’ti cintetvā āha –</p>

<p rend="hangnum" n="21:398"><hi rend="paranum">21:398</hi><hi rend="dot">.</hi></p>

<p rend="gatha1"> ‘‘Na ve rudanti matimanto sapaññā, bahussutā ye bahuṭhānacintino;</p>

<p rend="gathalast">Dīpañhi etaṃ paramaṃ narānaṃ, yaṃ paṇḍitā sokanudā bhavanti.</p>

<p rend="hangnum" n="21:399"><hi rend="paranum">21:399</hi><hi rend="dot">.</hi></p>

<p rend="gatha1"> ‘‘Attānaṃ <pb ed="V" n="5.0474" /> ñātī udāhu puttadāraṃ, dhaññaṃ dhanaṃ rajataṃ jātarūpaṃ;</p>

<p rend="gathalast">Kimeva <pb ed="P" n="5.0479" /> tvaṃ sutasomānutappe, korabyaseṭṭha vacanaṃ suṇoma teta’’nti.</p>

<p rend="bodytext">Tattha, bho sutasoma mahārāja, ye paṇḍitā kiṃ bhūtā? <hi rend="bold">Matimanto</hi> atthānatthaṃ kāraṇākāraṇaṃ jānanapaññāya samannāgatā, <hi rend="bold">sappaññā</hi> vicaraṇapaññāya samannāgatā, <hi rend="bold">bahussutā</hi> bahussutadharā <hi rend="bold">bahuṭṭhānacintino</hi> bahukāraṇacintanasīlā, te paṇḍitā maraṇabhaye uppanne sati bhītā hutvā <hi rend="bold">ve</hi> ekantena <hi rend="bold">na rudanti</hi> na paridevanti. <hi rend="bold">Dīpaṃ hī</hi>ti, bho sutasoma <pb ed="M" n="5.0518" /> mahārāja hi kasmā pana vadāmi, mahāsamudde bhinnanāvānaṃ vāṇijakānaṃ janānaṃ patiṭṭhābhūtaṃ mahādīpaṃ iva, evampi tathā etaṃ paṇḍitaṃ appaṭisaraṇānaṃ narānaṃ paramaṃ. <hi rend="bold">Yaṃ</hi> yena kāraṇena ye paṇḍitā sokīnaṃ janānaṃ sokanudā bhavanti, bho sutasoma mahārāja, tvaṃ maraṇabhayena paridevīti maññe maññāmi. <hi rend="bold">Attāna</hi>nti, bho sutasoma mahārāja, attahetu udāhu ñātihetu puttadārahetu udāhu dhaññadhanarajatajātarūpahetu <hi rend="bold">kimeva tvaṃ</hi> kimeva dhammajātaṃ tvaṃ <hi rend="bold">anutappe</hi> anutappeyyāsi. <hi rend="bold">Korabyaseṭṭha</hi> kururaṭṭhavāsīnaṃ seṭṭha uttama, bho mahārāja, etaṃ tava vacanaṃ suṇomāti.</p>

<p rend="bodytext">Sutasomo āha –</p>

<p rend="hangnum" n="21:400"><hi rend="paranum">21:400</hi><hi rend="dot">.</hi></p>

<p rend="gatha1"> ‘‘Nevāhamattānamanutthunāmi, na puttadāraṃ na dhanaṃ na raṭṭhaṃ;</p>

<p rend="gathalast">Satañca dhammo carito purāṇo, taṃ saṅgaraṃ brāhmaṇassānutappe.</p>

<p rend="hangnum" n="21:401"><hi rend="paranum">21:401</hi><hi rend="dot">.</hi></p>

<p rend="gatha1"> ‘‘Kato mayā saṅgaro brāhmaṇena, raṭṭhe sake issariye ṭhitena;</p>

<p rend="gathalast">Taṃ saṅgaraṃ brāhmaṇasappadāya, saccānurakkhī punarāvajissa’’nti.</p>

<p rend="bodytext">Tattha <hi rend="bold">nevāhamattānamanutthunāmī</hi>ti ahaṃ tāva attatthāya neva rodāmi na socāmi, imesampi puttādīnaṃ atthāya na rodāmi na socāmi, apica kho pana <hi rend="bold">sataṃ</hi> paṇḍitānaṃ carito purāṇadhammo atthi, yaṃ saṅgaraṃ katvā pacchā anutappanaṃ nāma, taṃ saṅgaraṃ brāhmaṇassa ahaṃ anusocāmīti attho <pb ed="M" n="5.0519" />. <hi rend="bold">Saccānurakkhī</hi>ti saccaṃ anurakkhanto. So hi brāhmaṇo takkasilato kassapadasabalena desitā catasso satārahā gāthāyo ādāya āgato, tassāhaṃ āgantukavattaṃ kāretvā ‘‘nhatvā āgato suṇissāmi, yāva mamāgamanā āgamehī’’ti saṅgaraṃ katvā āgato, tvaṃ tā gāthāyo sotuṃ adatvāva maṃ gaṇhi. Sace maṃ vissajjesi, taṃ dhammaṃ sutvā saccānurakkhī punarāvajissāmīti vadati.</p>

<p rend="bodytext">Atha <pb ed="V" n="5.0475" /> naṃ porisādo āha –</p>

<p rend="hangnum" n="21:401"><hi rend="paranum">21:401</hi><hi rend="dot">.</hi></p>

<p rend="gatha1"> ‘‘Nevāhametaṃ abhisaddahāmi, sukhī naro maccumukhā pamutto;</p>

<p rend="gathalast">Amittahatthaṃ punarāvajeyya, korabyaseṭṭha na hi maṃ upesi.</p>

<p rend="hangnum" n="21:403"><hi rend="paranum">21:403</hi><hi rend="dot">.</hi></p>

<p rend="gatha1"> ‘‘Mutto <pb ed="P" n="5.0480" /> tuvaṃ porisādassa hatthā, gantvā sakaṃ mandiraṃ kāmakāmī;</p>

<p rend="gathalast">Madhuraṃ piyaṃ jīvitaṃ laddha rāja, kuto tuvaṃ ehisi me sakāsa’’nti.</p>

<p rend="bodytext">Tattha <hi rend="bold">sukhī</hi>ti sukhappatto hutvā. <hi rend="bold">Maccumukhā pamutto</hi>ti mādisassa corassa hatthato muttatāya maraṇamukhā mutto nāma hutvā <hi rend="bold">amittahatthaṃ punarāvajeyya</hi> āgaccheyya, ahaṃ etaṃ vacanaṃ neva abhisaddahāmi, korabyaseṭṭha tvaṃ mama santikaṃ na hi upesi. <hi rend="bold">Mutto</hi>ti sutasoma tuvaṃ porisādassa hatthato mutto. <hi rend="bold">Sakaṃ mandira</hi>nti rājadhānigehaṃ gantvā. <hi rend="bold">Kāmakāmī</hi>ti kāmaṃ kāmayamāno. <hi rend="bold">Laddhā</hi>ti ativiya piyaṃ jīvitaṃ labhitvā tuvaṃ <hi rend="bold">me</hi> mama santike <hi rend="bold">kuto</hi> kena nāma kāraṇena ehisi.</p>

<p rend="bodytext">Taṃ <pb ed="M" n="5.0520" /> sutvā mahāsatto sīho viya asambhito āha –</p>

<p rend="hangnum" n="21:404"><hi rend="paranum">21:404</hi><hi rend="dot">.</hi></p>

<p rend="gatha1"> ‘‘Mataṃ vareyya parisuddhasīlo, na jīvitaṃ garahito pāpadhammo;</p>

<p rend="gathalast">Na hi taṃ naraṃ tāyati duggatīhi, yassāpi hetu alikaṃ bhaṇeyya.</p>

<p rend="hangnum" n="21:405"><hi rend="paranum">21:405</hi><hi rend="dot">.</hi></p>

<p rend="gatha1"> ‘‘Sacepi vāto girimāvaheyya, cando ca sūriyo ca chamā pateyyuṃ;</p>

<p rend="gathalast">Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.</p>

<p rend="hangnum" n="21:406"><hi rend="paranum">21:406</hi><hi rend="dot">.</hi></p>

<p rend="gatha1"> ‘‘Nabhaṃ phaleyya udadhīpi susse, saṃvattaye bhūtadharā vasundharā;</p>

<p rend="gathalast">Siluccayo meru samūlamuppate, na tvevahaṃ rāja musā bhaṇeyya’’nti.</p>

<p rend="bodytext">Tattha <hi rend="bold">mataṃ vareyyā</hi>ti porisāda yo naro parisuddhasīlo jīvitahetu aṇumattampi pāpaṃ na karoti, sīlasampanno hutvā vareyya taṃ maraṇaṃ iccheyya, garahito pāpadhammo taṃ jīvitaṃ na seyyo, dussīlo puggalo yassāpi hetu attādinopi hetu alikaṃ vacanaṃ bhaṇeyya, taṃ naraṃ evarūpaṃ duggatīhi taṃ alikaṃ na tāyate. <hi rend="bold">Sacepi vāto girimāvaheyyā</hi>ti, samma porisāda, tayā saddhiṃ ekācariyakule <pb ed="V" n="5.0476" /> sikkhito evarūpo sahāyako hutvā ahaṃ jīvitahetu musā na kathemi, kiṃ na saddahasi. Sace puratthimādibhedo vāto uṭṭhāya mahantaṃ giriṃ tūlapicuṃ viya ākāse āvaheyya, cando ca sūriyo ca attano attano vimānena saddhiṃ <hi rend="bold">chamā</hi> pathaviyaṃ pateyyuṃ, sabbāpi najjo patisotaṃ vajeyyuṃ, bho porisāda <pb ed="M" n="5.0521" />, evarūpaṃ vacanaṃ sace bhaṇeyya, taṃ saddahitabbaṃ, ahaṃ musā bhaṇeyyaṃ iti vacanaṃ tuyhaṃ janehi vuttaṃ, na tveva taṃ saddahitabbaṃ.</p>

<p rend="bodytext">Evaṃ vuttepi so na saddahiyeva. Atha bodhisatto ‘‘ayaṃ mayhaṃ na saddahati, sapathenapi naṃ saddahāpessāmī’’ti cintetvā, ‘‘samma porisāda, khandhato tāva maṃ otārehi, sapathaṃ katvā taṃ saddahāpessāmī’’ti vutte tena otāretvā bhūmiyaṃ ṭhapito sapathaṃ karonto āha –</p>

<p rend="hangnum" n="21:407"><hi rend="paranum">21:407</hi><hi rend="dot">.</hi></p>

<p rend="gatha1"> ‘‘Asiñca <pb ed="P" n="5.0481" /> sattiñca parāmasāmi, sapathampi te samma ahaṃ karomi;</p>

<p rend="gathalast">Tayā pamutto anaṇo bhavitvā, saccānurakkhī punarāvajissa’’nti.</p>

<p rend="bodytext">Tassattho – samma porisāda, sace icchasi, evarūpehi āvudhehi saṃvihitārakkhe khattiyakule me nibbatti nāma mā hotūti asiñca sattiñca parāmasāmi. Sace aññehi rājūhi akattabbaṃ aññaṃ vā yaṃ icchasi, taṃ sapathampi te, samma, ahaṃ karomi. Yathāhaṃ tayā pamutto gantvā brāhmaṇassa anaṇo hutvā saccamanurakkhanto punarāgamissāmīti.</p>

<p rend="bodytext">Tato porisādo ‘‘ayaṃ sutasomo khattiyehi akattabbaṃ sapathaṃ karoti, kiṃ me iminā, esa etu vā mā vā, ahampi khattiyarājā, mameva bāhulohitaṃ gahetvā devatāya balikammaṃ karissāmi, ayaṃ ativiya kilamatī’’ti cintetvā –</p>

<p rend="hangnum" n="21:408"><hi rend="paranum">21:408</hi><hi rend="dot">.</hi></p>

<p rend="gatha1"> ‘‘Yo te kato saṅgaro brāhmaṇena, raṭṭhe sake issariye ṭhitena;</p>

<p rend="gathalast">Taṃ saṅgaraṃ brāhmaṇasappadāya, saccānurakkhī punarāvajassū’’ti.</p>

<p rend="bodytext">Tattha <hi rend="bold">punarāvajassū</hi>ti puna āgaccheyyāsi.</p>

<p rend="bodytext">Atha naṃ mahāsatto, ‘‘samma, mā cintayi, catasso satārahā gāthā sutvā dhammakathikassa pūjaṃ katvā pātovāgamissāmī’’ti vatvā gāthamāha –</p>

<p rend="hangnum" n="21:409"><hi rend="paranum">21:409</hi><hi rend="dot">.</hi></p>

<p rend="gatha1"> ‘‘Yo <pb ed="M" n="5.0522" /><pb ed="V" n="5.0477" /> me kato saṅgaro brāhmaṇena, raṭṭhe sake issariye ṭhitena;</p>

<p rend="gathalast">Taṃ saṅgaraṃ brāhmaṇasappadāya, saccānurakkhī punarāvajissa’’nti.</p>

<p rend="bodytext">Atha naṃ porisādo, ‘‘mahārāja, tumhe khattiyehi akattabbaṃ sapathaṃ karittha, taṃ anussareyyāthā’’ti vatvā, ‘‘samma porisāda, tvaṃ maṃ daharakālato paṭṭhāya jānāsi, hāsenapi me musā na kathitapubbā, sohaṃ idāni rajje patiṭṭhito dhammādhammaṃ jānanto kiṃ musā kathessāmi, saddahasi mayhaṃ <pb ed="P" n="5.0482" />, ahaṃ te sve balikammaṃ pāpuṇissāmī’’ti saddahāpito ‘‘tena hi gaccha, mahārāja, tumhesu anāgatesu balikammaṃ na bhavissati, devatāpi tumhehi vinā na sampaṭicchati, mā me balikammassa antarāyaṃ karitthā’’ti mahāsattaṃ uyyojesi. So rāhumukhā muttacando viya nāgabalo thāmasampanno khippameva nagaraṃ sampāpuṇi. Senāpissa ‘‘sutasomo rājā paṇḍito madhuradhammakathiko ekaṃ dve kathā kathetuṃ labhanto porisādaṃ dametvā sīhamukhā muttamattavāraṇo viya āgamissati, ‘ime rājānaṃ porisādassa datvā āgatā’ti mahājano garahissatī’’ti cintetvā bahinagareyeva khandhāvāraṃ katvā ṭhitā taṃ dūratova āgacchantaṃ disvā paccuggantvā vanditvā ‘‘kacci, mahārāja, porisādena kilamito’’ti paṭisanthāraṃ katvā ‘‘porisādena mayhaṃ mātāpitūhipi dukkaraṃ kataṃ, tathārūpo nāma caṇḍo sāhasiko porisādo mama dhammakathaṃ sutvā maṃ vissajjesī’’ti vutte rājānaṃ alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tussiṃsu.</p>

<p rend="bodytext">Sopi dhammagarutāya dhammasoṇḍatāya mātāpitaro adisvāva ‘‘pacchāpi ne passissāmī’’ti rājanivesanaṃ pavisitvā rājāsane nisīditvā brāhmaṇaṃ pakkosāpetvā massukammādīnissa āṇāpetvā taṃ kappitakesamassuṃ nhātānulittaṃ vatthālaṅkārapaṭimaṇḍitaṃ katvā ānetvā dassitakāle sayaṃ pacchā nhatvā tassa attano bhojanaṃ dāpetvā tasmiṃ bhutte sayaṃ bhuñjitvā taṃ mahārahe pallaṅke nisīdāpetvā dhammagarukatāya assa gandhamālādīhi pūjaṃ katvā sayaṃ nīce āsane nisīditvā <pb ed="M" n="5.0523" /> ‘‘tumhehi mayhaṃ ābhatā satārahā gāthā suṇoma ācariyā’’ti yāci. Tamatthaṃ dīpento satthā gāthamāha –</p>

<p rend="hangnum" n="21:410"><hi rend="paranum">21:410</hi><hi rend="dot">.</hi></p>

<p rend="gatha1"> ‘‘Mutto ca so porisādassa hatthā, gantvāna taṃ brāhmaṇaṃ etadavoca;</p>

<p rend="gathalast">Suṇomi <pb ed="P" n="5.0483" /> gāthāyo satārahāyo, yā me sutā assu hitāya brahme’’ti.</p>

<p rend="bodytext">Tattha <hi rend="bold">etadavocā</hi>ti etaṃ avoca.</p>

<p rend="bodytext">Atha <pb ed="V" n="5.0478" /> brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṃ potthakaṃ nīharitvā ubhohi hatthehi gahetvā ‘‘tena hi, mahārāja, kassapadasabalena desitā rāgamadādinimmadanā amatamahānibbānasampāpikā catasso satārahā gāthāyo suṇohī’’ti vatvā potthakaṃ olokento āha –</p>

<p rend="hangnum" n="21:411"><hi rend="paranum">21:411</hi><hi rend="dot">.</hi></p>

<p rend="gatha1"> ‘‘Sakideva sutasoma, sabbhi hoti samāgamo;</p>

<p rend="gathalast">Sā naṃ saṅgati pāleti, nāsabbhi bahu saṅgamo.</p>

<p rend="hangnum" n="21:412"><hi rend="paranum">21:412</hi><hi rend="dot">.</hi></p>

<p rend="gatha1"> ‘‘Sabbhireva samāsetha, sabbhi kubbetha santhavaṃ;</p>

<p rend="gathalast">Sataṃ saddhammamaññāya, seyyo hoti na pāpiyo.</p>

<p rend="hangnum" n="21:413"><hi rend="paranum">21:413</hi><hi rend="dot">.</hi></p>

<p rend="gatha1"> ‘‘Jīranti ve rājarathā sucittā, atho sarīrampi jaraṃ upeti;</p>

<p rend="gathalast">Satañca dhammo na jaraṃ upeti, santo have sabbhi pavedayanti.</p>

<p rend="hangnum" n="21:414"><hi rend="paranum">21:414</hi><hi rend="dot">.</hi></p>

<p rend="gatha1"> ‘‘Nabhañca dūre pathavī ca dūre, pāraṃ samuddassa tadāhu dūre;</p>

<p rend="gathalast">Tato have dūrataraṃ vadanti, satañca dhammo asatañca rājā’’ti.</p>

<p rend="bodytext">Tattha <hi rend="bold">sakidevā</hi>ti ekavārameva. <hi rend="bold">Sabbhī</hi>ti sappurisehi. <hi rend="bold">Sā na</hi>nti sā sabbhi sappurisehi <hi rend="bold">saṅgati</hi> samāgamo ekavāraṃ pavattopi taṃ <pb ed="M" n="5.0524" /> puggalaṃ <hi rend="bold">pāleti</hi> rakkhati. <hi rend="bold">Nāsabbhī</hi>ti asappurisehi pana <hi rend="bold">bahu</hi> sucirampi kato <hi rend="bold">saṅgamo</hi> ekaṭṭhāne nivāso na pāleti, na thāvaro hotīti attho. <hi rend="bold">Samāsethā</hi>ti saddhiṃ nisīdeyya, sabbepi iriyāpathe paṇḍiteheva saddhiṃ pavatteyyāti attho. <hi rend="bold">Santhava</hi>nti mittasanthavaṃ. <hi rend="bold">Sataṃ saddhamma</hi>nti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ saddhammaṃ. <hi rend="bold">Seyyo</hi>ti etaṃ dhammaṃ ñatvā vaḍḍhiyeva hoti, hāni nāma natthīti attho. <hi rend="bold">Rājarathā</hi>ti rājūnaṃ <pb ed="P" n="5.0484" /> ārohanīyarathā. <hi rend="bold">Sucittā</hi>ti suparikammakatā. <hi rend="bold">Sabbhi pavedayantī</hi>ti buddhādayo santo ‘‘sabbhī’’ti saṅkhaṃ gataṃ sobhanaṃ uttamaṃ nibbānaṃ pavedenti thomenti, so nibbānasaṅkhāto sataṃ dhammo jaraṃ na upeti na jīrati. <hi rend="bold">Nabha</hi>nti ākāso. <hi rend="bold">Dūre</hi>ti pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi visaṃyogaṭṭhena anupalittaṭṭhena ca dūre nāma honti. <hi rend="bold">Pāra</hi>nti orimatīrato paratīraṃ. <hi rend="bold">Tadāhū</hi>ti taṃ āhu.</p>

<p rend="bodytext">Iti brāhmaṇo catasso satārahā gāthā kassapadasabalena desitaniyāmena desetvā tuṇhī ahosi <pb ed="V" n="5.0479" />. Taṃ sutvā mahāsatto ‘‘sapphalaṃ vata me āgamana’’nti tuṭṭhacitto hutvā ‘‘imā gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā, kiṃ nu kho agghantī’’ti cintetvā ‘‘imāsaṃ sakalampi cakkavāḷaṃ yāva brahmalokā sattaratanapuṇṇaṃ katvā dadamānopi neva anucchavikaṃ kātuṃ sakkoti, ahaṃ kho panassa tiyojanasate kururaṭṭhe sattayojanike indapatthanagare rajjaṃ dātuṃ pahomi, atthi nu khvassa rajjaṃ kāretuṃ bhāgya’’nti aṅgavijjānubhāvena olokento nāddasa. Tato senāpatiṭṭhānādīni olokento ekagāmabhojakamattassapi bhāgyaṃ adisvā dhanalābhassa olokento koṭidhanato paṭṭhāya oloketvā catunnaṃyeva kahāpaṇasahassānaṃ bhāgyaṃ disvā ‘‘ettakena naṃ pūjessāmī’’ti catasso sahassatthavikā dāpetvā, ‘‘ācariya, tumhe aññesaṃ khattiyānaṃ imā gāthā desetvā kittakaṃ dhanaṃ labhathā’’ti pucchati. ‘‘Ekekāya gāthāya sataṃ sataṃ, mahārāja, teneva tā satārahā nāma jātā’’ti. Atha naṃ mahāsatto, ‘‘ācariya, tvaṃ attanā gahetvā vikkeyyabhaṇḍassa agghampi na jānāsi <pb ed="M" n="5.0525" />, ito paṭṭhāya ekekā gāthā sahassārahā nāma hontū’’ti vatvā gāthamāha –</p>

<p rend="hangnum" n="21:415"><hi rend="paranum">21:415</hi><hi rend="dot">.</hi></p>

<p rend="gatha1"> ‘‘Sahassiyā imā gāthā, nahimā gāthā satārahā;</p>

<p rend="gathalast">Cattāri tvaṃ sahassāni, khippaṃ gaṇhāhi brāhmaṇā’’ti.</p>

<p rend="bodytext">Tassattho – brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṃ cattāri sahassāni khippaṃ gaṇhāti.</p>

<p rend="bodytext">Athassa ekaṃ sukhayānakaṃ datvā ‘‘brāhmaṇaṃ sotthinā gehaṃ <pb ed="P" n="5.0485" /> sampāpethā’’ti purise āṇāpetvā taṃ uyyojesi. Tasmiṃ khaṇe ‘‘sutasomaraññā satārahā gāthā sahassārahā katvā pūjitā sādhu sādhū’’ti mahāsādhukārasaddo ahosi. Tassa mātāpitaro taṃ saddaṃ sutvā ‘‘kiṃ saddo nāmesā’’ti pucchitvā yathābhūtaṃ sutvā attano dhanalobhatāya mahāsattassa kujjhiṃsu. Sopi brāhmaṇaṃ uyyojetvā tesaṃ santikaṃ gantvā vanditvā aṭṭhāsi. Athassa pitā ‘‘kathaṃ, tāta, evarūpassa sāhasikassa corassa hatthato muttosī’’ti paṭisanthāramattampi akatvā attano dhanalobhatāya ‘‘saccaṃ kira, tāta, tayā catasso gāthā sutvā cattāri sahassāni dinnānī’’ti pucchitvā ‘‘sacca’’nti vutte gāthamāha –</p>

<p rend="hangnum" n="21:416"><hi rend="paranum">21:416</hi><hi rend="dot">.</hi></p>

<p rend="gatha1"> ‘‘Āsītiyā nāvutiyā ca gāthā, satārahā cāpi bhaveyya gāthā;</p>

<p rend="bodytext">Paccattameva sutasoma jānahi, sahassiyā nāma kā atthi gāthā’’ti.</p>

<p rend="bodytext">Tassattho <pb ed="V" n="5.0480" /> – gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.</p>

<p rend="bodytext">Atha naṃ mahāsatto ‘‘nāhaṃ, tāta, dhanena vuddhiṃ icchāmi, sutena pana icchāmī’’ti saññāpento āha –</p>

<p rend="hangnum" n="21:417"><hi rend="paranum">21:417</hi><hi rend="dot">.</hi></p>

<p rend="gatha1"> ‘‘Icchāmi <pb ed="M" n="5.0526" /> vohaṃ sutavuddhimattano, santoti maṃ sappurisā bhajeyyuṃ;</p>

<p rend="gathalast">Ahaṃ savantīhi mahodadhīva, na hi tāta tappāmi subhāsitena.</p>

<p rend="hangnum" n="21:418"><hi rend="paranum">21:418</hi><hi rend="dot">.</hi></p>

<p rend="gatha1"> ‘‘Aggi yathā tiṇakaṭṭhaṃ dahanto, na kappatī sāgarova nadībhi;</p>

<p rend="gathalast">Evampi te paṇḍitā rājaseṭṭha, sutvā na tappanti subhāsitena.</p>

<p rend="hangnum" n="21:419"><hi rend="paranum">21:419</hi><hi rend="dot">.</hi></p>

<p rend="gatha1"> ‘‘Sakassa dāsassa yadā suṇomi, gāthaṃ ahaṃ atthavatiṃ janinda;</p>

<p rend="gathalast">Tameva <pb ed="P" n="5.0486" /> sakkacca nisāmayāmi, na hi tāta dhammesu mamatthi tittī’’ti.</p>

<p rend="bodytext">Tattha <hi rend="bold">vo</hi>ti nipātamattaṃ. ‘‘Santo’’ti ete ca maṃ bhajeyyuṃ iti icchāmi. <hi rend="bold">Savantīhī</hi>ti nadīhi. <hi rend="bold">Sakassā</hi>ti tiṭṭhatu, nanda, brāhmaṇo, yadā ahaṃ attano dāsassapi santike suṇomi, tāta, dhammesu mama titti na hi atthīti.</p>

<p rend="bodytext">Evañca pana vatvā ‘‘mā maṃ, tāta, dhanahetu paribhāsasi, ahaṃ dhammaṃ sutvā āgamissāmī’’ti sapathaṃ katvā āgato, idānāhaṃ porisādassa santikaṃ gamissāmi, idaṃ te rajjaṃ gaṇhathā’’ti rajjaṃ niyyādento gāthamāha –</p>

<p rend="hangnum" n="21:420"><hi rend="paranum">21:420</hi><hi rend="dot">.</hi></p>

<p rend="gatha1"> ‘‘Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;</p>

<p rend="gathalast">Kiṃ kāmahetu paribhāsasi maṃ, gacchāmahaṃ porisādassa ñatte’’ti.</p>

<p rend="bodytext">Tattha <hi rend="bold">ñatte</hi>ti santike.</p>

<p rend="bodytext">Tasmiṃ samaye piturañño hadayaṃ uṇhaṃ ahosi. So, ‘‘tāta sutasoma, kiṃ nāmetaṃ kathesi, mayaṃ caturaṅginiyā senāya coraṃ gahessāmā’’ti vatvā gāthamāha –</p>

<p rend="hangnum" n="21:421"><hi rend="paranum">21:421</hi><hi rend="dot">.</hi></p>

<p rend="gatha1"> ‘‘Attānurakkhāya <pb ed="M" n="5.0527" /><pb ed="V" n="5.0481" /> bhavanti hete, hatthārohā rathikā pattikā ca;</p>

<p rend="gathalast">Assārohā ye ca dhanuggahāse, senaṃ payuñjāma hanāma sattu’’nti.</p>

<p rend="bodytext">Tattha <hi rend="bold">hanāmā</hi>ti sace evaṃ payojitā senā taṃ gahetuṃ na sakkonti, atha naṃ sakalaraṭṭhavāsino gahetvā gantvā hanāma sattuṃ, mārema taṃ amhākaṃ paccāmittanti attho.</p>

<p rend="bodytext">Atha naṃ mātāpitaro assupuṇṇamukhā rodamānā vilapantā, ‘‘tāta, mā gaccha, gantuṃ na labbhā’’ti yāciṃsu. Soḷasasahassā nāṭakitthiyopi sesaparijanopi ‘‘amhe anāthe katvā kuhiṃ gacchasi, devā’’ti parideviṃsu. Sakalanagare koci sakabhāvena saṇṭhātuṃ asakkonto ‘‘sutasomo porisādassa kira paṭiññaṃ datvā āgato, idāni catasso <pb ed="P" n="5.0487" /> satārahā gāthā sutvā dhammakathikassa sakkāraṃ katvā mātāpitaro vanditvā punapi kira corassa santikaṃ gamissatī’’ti sakalanagaraṃ ekakolāhalaṃ ahosi. Sopi mātāpitūnaṃ vacanaṃ sutvā gāthamāha –</p>

<p rend="hangnum" n="21:422"><hi rend="paranum">21:422</hi><hi rend="dot">.</hi></p>

<p rend="gatha1"> ‘‘Sudukkaraṃ porisādo akāsi, jīvaṃ gahetvāna avassajī maṃ;</p>

<p rend="gathalast">Taṃ tādisaṃ pubbakiccaṃ saranto, dubbhe ahaṃ tassa kathaṃ janindā’’ti.</p>

<p rend="bodytext">Tattha <hi rend="bold">jīvaṃ gahetvānā</hi>ti jīvaggāhaṃ gahetvā. <hi rend="bold">Taṃ tādisa</hi>nti taṃ tena kataṃ tathārūpaṃ. <hi rend="bold">Pubbakicca</hi>nti purimaṃ upakāraṃ. <hi rend="bold">Janindā</hi>ti pitaraṃ ālapati.</p>

<p rend="bodytext">So mātāpitaro assāsetvā, ‘‘amma tātā, tumhe mayhaṃ mā cintayittha, katakalyāṇo ahaṃ, mama chakāmassaggissariyaṃ na dullabha’’nti mātāpitaro vanditvā āpucchitvā sesajanaṃ anusāsitvā pakkāmi. Tamatthaṃ pakāsento satthā āha –</p>

<p rend="hangnum" n="21:423"><hi rend="paranum">21:423</hi><hi rend="dot">.</hi></p>

<p rend="gatha1"> ‘‘Vanditvā <pb ed="M" n="5.0528" /> so pitaraṃ mātarañca, anusāsitvā negamañca balañca;</p>

<p rend="gathalast">Saccavādī saccānurakkhamāno, agamāsi so yattha porisādo’’ti.</p>

<p rend="bodytext">Tattha <hi rend="bold">saccānurakkhamāno</hi>ti saccaṃ anurakkhamāno. <hi rend="bold">Agamāsī</hi>ti taṃ rattiṃ nivesaneyeva vasitvā punadivase aruṇuggamanavelāya mātāpitaro vanditvā āpucchitvā sesajanaṃ anusāsitvā assumukhena nānappakāraṃ paridevantena itthāgārādinā mahājanena anugato nagarā nikkhamma <pb ed="V" n="5.0482" /> taṃ janaṃ nivattetuṃ asakkonto mahāmagge daṇḍakena tiriyaṃ lekhaṃ kaḍḍhitvā ‘‘sace mayi sineho atthi, imaṃ mā atikkamiṃsū’’ti āha. Mahājano sīlavato tejavantassa āṇaṃ atikkamituṃ asakkonto mahāsaddena paridevamāno taṃ sīhavijambhitena gacchantaṃ oloketvā tasmiṃ dassanūpacāraṃ atikkante ekaravaṃ ravanto nagaraṃ pāvisi. Sopi āgatamaggeneva tassa santikaṃ gato. Tena vuttaṃ <hi rend="bold">‘‘agamāsi so yattha porisādo’’</hi>ti.</p>

<p rend="bodytext">Tato porisādo cintesi – ‘‘sace mama sahāyo sutasomo āgantukāmo, āgacchatu, anāgantukāmo, anāgacchatu, rukkhadevatā yaṃ mayhaṃ icchati <pb ed="P" n="5.0488" />, taṃ karotu, ime rājāno māretvā pañcamadhuramaṃsena balikammaṃ karissāmī’’ti citakaṃ katvā aggiṃ jāletvā ‘‘aṅgārarāsi tāva hotū’’ti tassa sūle tacchantassa nisinnakāle sutasomo āgato. Atha naṃ porisādo disvā tuṭṭhacitto, ‘‘samma, gantvā kattabbakiccaṃ te kata’’nti pucchi. Mahāsatto, ‘‘āma mahārāja, kassapadasabalena desitā gāthā me sutā, dhammakathikassa ca sakkāro kato, tasmā gantvā kattabbakiccaṃ kataṃ nāma hotī’’ti dassetuṃ gāthamāha –</p>

<p rend="hangnum" n="21:424"><hi rend="paranum">21:424</hi><hi rend="dot">.</hi></p>

<p rend="gatha1"> ‘‘Kato mayā saṅgaro brāhmaṇena, raṭṭhe sake issariye ṭhitena;</p>

<p rend="gatha2">Taṃ saṅgaraṃ brāhmaṇasappadāya, saccānurakkhī punarāgatosmi;</p>

<p rend="gathalast">Yajassu yaññaṃ khāda maṃ porisādā’’ti.</p>

<p rend="bodytext">Tattha <pb ed="M" n="5.0529" /><hi rend="bold">yajassū</hi>ti maṃ māretvā devatāya vā yaññaṃ yajassu, maṃsaṃ vā me khādāhīti attho.</p>

<p rend="bodytext">Taṃ sutvā porisādo ‘‘ayaṃ rājā na bhāyati, vigatamaraṇabhayo hutvā katheti, kissa nu kho esa ānubhāvo’’ti cintetvā ‘‘aññaṃ natthi, ayaṃ ‘kassapadasabalena desitā gāthā me sutā’ti vadati, tāsaṃ etena āsubhāvena bhavitabbaṃ, ahampi taṃ kathāpetvā tā gāthāyo sossāmi, evaṃ ahampi nibbhayo bhavissāmī’’ti sanniṭṭhānaṃ katvā gāthamāha –</p>

<p rend="hangnum" n="21:425"><hi rend="paranum">21:425</hi><hi rend="dot">.</hi></p>

<p rend="gatha1"> ‘‘Na hāyate khāditaṃ mayhaṃ pacchā, citakā ayaṃ tāva sadhūmikāva;</p>

<p rend="gathalast">Niddhūmake pacitaṃ sādhupakkaṃ, suṇomi gāthāyo satārahāyo’’ti.</p>

<p rend="bodytext">Tattha <hi rend="bold">khādita</hi>nti khādanaṃ. Taṃ khādanaṃ mayhaṃ pacchā vā pure vā na parihāyati, pacchāpi hi <pb ed="V" n="5.0483" /> tvaṃ mayā khāditabbova. <hi rend="bold">Niddhūmake pacita</hi>nti niddhūme nijjhāle aggimhi pakkamaṃsaṃ sādhupakkaṃ nāma hoti.</p>

<p rend="bodytext">Taṃ <pb ed="P" n="5.0489" /> sutvā mahāsatto ‘‘ayaṃ porisādo pāpadhammo, imaṃ thokaṃ niggahetvā lajjāpetvā kathessāmī’’ti cintetvā āha –</p>

<p rend="hangnum" n="21:426"><hi rend="paranum">21:426</hi><hi rend="dot">.</hi></p>

<p rend="gatha1"> ‘‘Adhammiko tvaṃ porisādakāsi, raṭṭhā ca bhaṭṭho udarassa hetu;</p>

<p rend="gathalast">Dhammañcimā abhivadanti gāthā, dhammo ca adhammo ca kuhiṃ sameti.</p>

<p rend="hangnum" n="21:427"><hi rend="paranum">21:427</hi><hi rend="dot">.</hi></p>

<p rend="gatha1"> ‘‘Adhammikassa luddassa, niccaṃ lohitapāṇino;</p>

<p rend="gathalast">Natthi saccaṃ kuto dhammo, kiṃ sutena karissasī’’ti.</p>

<p rend="bodytext">Tattha <hi rend="bold">dhammañcimā</hi>ti imā ca gāthā navalokuttaradhammaṃ abhivadanti. <hi rend="bold">Kuhiṃ sametī</hi>ti kattha samāgacchati. Dhammo hi sugatiṃ pāpeti nibbānaṃ vā, adhammo duggatiṃ. <hi rend="bold">Kuto dhammo</hi>ti vacīsaccamattampi natthi, kuto dhammo. <hi rend="bold">Kiṃ sutenā</hi>ti tvaṃ etena sutena kiṃ karissasi, mattikābhājanaṃ viya hi sīhavasāya abhājanaṃ tvaṃ dhammassa.</p>

<p rend="bodytext">So <pb ed="M" n="5.0530" /> evaṃ kathitepi neva kujjhi. Kasmā? Mahāsattassa mettābhāvanāya mahattena. Atha naṃ ‘‘kiṃ pana samma sutasoma ahameva adhammiko’’ti vatvā gāthamāha –</p>

<p rend="hangnum" n="21:428"><hi rend="paranum">21:428</hi><hi rend="dot">.</hi></p>

<p rend="gatha1"> ‘‘Yo maṃsahetu migavaṃ careyya, yo vā hane purisamattahetu;</p>

<p rend="gathalast">Ubhopi te pecca samā bhavanti, kasmā no adhammikaṃ brūsi maṃ tva’’nti.</p>

<p rend="bodytext">Tattha <hi rend="bold">kasmā no</hi>ti ye jambudīpatale rājāno alaṅkatapaṭiyattā mahābalaparivārā rathavaragatā migavaṃ carantā tikhiṇehi sarehi mige vijjhitvā mārenti, te avatvā kasmā tvaṃ maññeva adhammikanti vadati. Yadi te niddosā, ahampi niddoso evāti dīpeti.</p>

<p rend="bodytext">Taṃ sutvā mahāsatto tassa laddhiṃ bhindanto gāthamāha –</p>

<p rend="hangnum" n="21:429"><hi rend="paranum">21:429</hi><hi rend="dot">.</hi></p>

<p rend="gatha1"> ‘‘Pañca <pb ed="V" n="5.0484" /> pañca na khā bhakkhā, khattiyena pajānatā;</p>

<p rend="gathalast">Abhakkhaṃ rāja bhakkhesi, tasmā adhammiko tuva’’nti.</p>

<p rend="bodytext">Tassattho – samma porisāda, khattiyena nāma khattiyadhammaṃ jānantena pañca pañca hatthiādayo daseva sattā maṃsavasena na khā bhakkhā na kho khāditabbayuttakā. ‘‘Na kho’’tveva vā pāṭho. Aparo nayo khattiyena khattiyadhammaṃ jānantena pañcanakhesu sattesu sasako, sallako, godhā, kapi kummoti <pb ed="P" n="5.0490" /> ime pañceva sattā bhakkhitabbayuttakā, na aññe, tvaṃ pana abhakkhaṃ manussamaṃsaṃ bhakkhesi, tena adhammikoti.</p>

<p rend="bodytext">Iti so niggahaṃ patvā aññaṃ nissaraṇaṃ adisvā attano pāpaṃ paṭicchādento gāthamāha –</p>

<p rend="hangnum" n="21:430"><hi rend="paranum">21:430</hi><hi rend="dot">.</hi></p>

<p rend="gatha1"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</p>

<p rend="gathalast">Amittahatthaṃ punarāgatosi, na khattadhamme kusalosi rājā’’ti.</p>

<p rend="bodytext">Tattha <pb ed="M" n="5.0531" /><hi rend="bold">na khattadhamme</hi>ti tvaṃ khattiyadhammasaṅkhāte nītisatthe na kusalosi, attano atthānatthaṃ na jānāsi, akāraṇeneva te loke paṇḍitoti kitti patthaṭā, ahaṃ pana te paṇḍitabhāvaṃ na passāmi na jānāmi, atibālosīhi vadati.</p>

<p rend="bodytext">Atha naṃ mahāsatto, ‘‘samma, khattiyadhamme kusalena nāma mādiseneva bhavitabbaṃ. Ahañhi taṃ jānāmi, na pana tadatthāya paṭipajjāmī’’ti vatvā gāthamāha –</p>

<p rend="hangnum" n="21:431"><hi rend="paranum">21:431</hi><hi rend="dot">.</hi></p>

<p rend="gatha1"> ‘‘Ye khattadhamme kusalā bhavanti, pāyena te nerayikā bhavanti;</p>

<p rend="gatha2">Tasmā ahaṃ khattadhammaṃ pahāya, saccānurakkhī punarāgatosmi;</p>

<p rend="gathalast">Yajassu yaññaṃ khāda maṃ porisādā’’ti.</p>

<p rend="bodytext">Tattha <hi rend="bold">kusalā</hi>ti tadatthāya paṭipajjanakusalā. <hi rend="bold">Pāyenā</hi>ti yebhuyyena nerayikā. Ye pana tattha na nibbattanti, te sesāpāyesu nibbattanti.</p>

<p rend="bodytext">Porisādo āha –</p>

<p rend="hangnum" n="21:432"><hi rend="paranum">21:432</hi><hi rend="dot">.</hi></p>

<p rend="gatha1"> ‘‘Pāsādavāsā <pb ed="V" n="5.0485" /> pathavīgavāssā, kāmitthiyo kāsikacandanañca;</p>

<p rend="gathalast">Sabbaṃ tahiṃ labhasi sāmitāya, saccena kiṃ passasi ānisaṃsa’’nti.</p>

<p rend="bodytext">Tattha <hi rend="bold">pāsādavāsā</hi>ti, samma sutasoma, tava tiṇṇaṃ utūnaṃ anucchavikā dibbavimānakappā tayo nivāsapāsādā. <hi rend="bold">Pathavīgavāssā</hi>ti pathavī ca gāvo ca assā ca bahū. <hi rend="bold">Kāmitthiyo</hi>ti kāmavatthubhūtā itthiyo. <hi rend="bold">Kāsikacandanañcā</hi>ti <pb ed="P" n="5.0491" /> kāsikavatthañca lohitacandanañca. <hi rend="bold">Sabbaṃ tahi</hi>nti etañca aññañca upabhogaparibhogaṃ sabbaṃ tvaṃ tahiṃ attano nagare <hi rend="bold">sāmitāya labhasi,</hi> sāmī hutvā yathā icchasi, tathā paribhuñjituṃ labhati, so tvaṃ sabbametaṃ pahāya saccānurakkhī idhāgacchanto saccena kiṃ ānisaṃsaṃ passasīti.</p>

<p rend="bodytext">Bodhisatto <pb ed="M" n="5.0532" /> āha –</p>

<p rend="hangnum" n="21:433"><hi rend="paranum">21:433</hi><hi rend="dot">.</hi></p>

<p rend="gatha1"> ‘‘Ye kecime atthi rasā pathabyā, saccaṃ tesaṃ sādutaraṃ rasānaṃ;</p>

<p rend="bodytext">Sacce ṭhitā samaṇabrāhmaṇā ca, taranti jātimaraṇassa pāra’’nti.</p>

<p rend="bodytext">Tattha <hi rend="bold">sādutara</hi>nti yasmā sabbepi rasā sattānaṃ saccakāleyeva paṇītā madhurā honti, tasmā saccaṃ tesaṃ sādutaraṃ rasānaṃ, yasmā vā viratisaccavacīsacce ṭhitā jātimaraṇasaṅkhātassa tebhūmakavaṭṭassa pāraṃ amatamahānibbānaṃ taranti pāpuṇanti, tasmāpi taṃ sādutaranti.</p>

<p rend="bodytext">Evamassa mahāsatto sacce ānisaṃsaṃ kathesi. Tato porisādo vikasitapadumapuṇṇacandasassirikamevassa mukhaṃ oloketvā ‘‘ayaṃ sutasomo aṅgāracitakaṃ mañca sūlaṃ tacchantaṃ passati, cittutrāsamattampissa natthi, kiṃ nu kho esa satārahagāthānaṃ ānubhāvo, udāhu saccassa, aññasseva vā kassacī’’ti cintetvā ‘‘pucchissāmi tāva na’’nti pucchanto gāthamāha –</p>

<p rend="hangnum" n="21:434"><hi rend="paranum">21:434</hi><hi rend="dot">.</hi></p>

<p rend="gatha1"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</p>

<p rend="gatha2">Amittahatthaṃ punarāgatosi, na hi nūna te maraṇabhayaṃ janinda;</p>

<p rend="gathalast">Alīnacitto asi saccavādī’’ti.</p>

<p rend="bodytext">Mahāsattopissa ācikkhanto āha –</p>

<p rend="hangnum" n="21:435"><hi rend="paranum">21:435</hi><hi rend="dot">.</hi></p>

<p rend="gatha1"> ‘‘Katā <pb ed="V" n="5.0486" /> me kalyāṇā anekarūpā, yaññā yiṭṭhā ye vipulā pasatthā;</p>

<p rend="gathalast">Visodhito paralokassa maggo, dhamme ṭhito ko maraṇassa bhāye.</p>

<p rend="hangnum" n="21:436"><hi rend="paranum">21:436</hi><hi rend="dot">.</hi></p>

<p rend="gatha1"> ‘‘Katā <pb ed="M" n="5.0533" /> me kalyāṇā anekarūpā, yaññā yiṭṭhā ye vipulā pasatthā;</p>

<p rend="gathalast">Anānutappaṃ <pb ed="P" n="5.0492" /> paralokaṃ gamissaṃ, yajassu yaññaṃ ada maṃ porisāda.</p>

<p rend="hangnum" n="21:437"><hi rend="paranum">21:437</hi><hi rend="dot">.</hi></p>

<p rend="gatha1"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</p>

<p rend="gathalast">Visodhito paralokassa maggo, dhamme ṭhito ko maraṇassa bhāye.</p>

<p rend="hangnum" n="21:438"><hi rend="paranum">21:438</hi><hi rend="dot">.</hi></p>

<p rend="gatha1"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</p>

<p rend="gathalast">Anānutappaṃ paralokaṃ gamissaṃ, yajassu yaññaṃ ada maṃ porisāda.</p>

<p rend="hangnum" n="21:439"><hi rend="paranum">21:439</hi><hi rend="dot">.</hi></p>

<p rend="gatha1"> ‘‘Ñātīsu mittesu katā me kārā, dhammena me issariyaṃ pasatthaṃ;</p>

<p rend="gathalast">Visodhito paralokassa maggo, dhamme ṭhito ko maraṇassa bhāye.</p>

<p rend="hangnum" n="21:440"><hi rend="paranum">21:440</hi><hi rend="dot">.</hi></p>

<p rend="gatha1"> ‘‘Ñātīsu mittesu katā me kārā, dhammena me issariyaṃ pasatthaṃ;</p>

<p rend="gathalast">Anānutappaṃ paralokaṃ gamissaṃ, yajassu yaññaṃ ada maṃ porisāda.</p>

<p rend="hangnum" n="21:441"><hi rend="paranum">21:441</hi><hi rend="dot">.</hi></p>

<p rend="gatha1"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</p>

<p rend="gathalast">Visodhito paralokassa maggo, dhamme ṭhito ko maraṇassa bhāye.</p>

<p rend="hangnum" n="21:442"><hi rend="paranum">21:442</hi><hi rend="dot">.</hi></p>

<p rend="gatha1"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</p>

<p rend="gathalast">Anānutappaṃ paralokaṃ gamissaṃ, yajassu yaññaṃ ada maṃ porisādā’’ti.</p>

<p rend="bodytext">Tattha <pb ed="M" n="5.0534" /><hi rend="bold">kalyāṇā</hi>ti kalyāṇakammā. <hi rend="bold">Anekarūpā</hi>ti dānādivasena anekavidhā. <hi rend="bold">Yaññā</hi>ti dasavidhadānavatthupariccāgavasena ativipulā paṇḍitehi pasatthā yaññāpi yiṭṭhā pavattitā. <hi rend="bold">Dhamme ṭhito</hi>ti evaṃ dhamme patiṭṭhito mādiso ko nāma maraṇassa bhāyeyya. <hi rend="bold">Anānutappa</hi>nti anānutappamāno. <hi rend="bold">Dhammena me issariyaṃ pasattha</hi>nti dasavidhaṃ rājadhammaṃ akopetvā dhammeneva mayā rajjaṃ pasāsitaṃ. <hi rend="bold">Kārā</hi>ti ñātīsu ñātikiccāni, mittesu ca mittakiccāni. <hi rend="bold">Dāna</hi>nti savatthukacetanā. <hi rend="bold">Bahudhā</hi>ti bahūhi ākārehi. <hi rend="bold">Bahūna</hi>nti na pañcannaṃ, na dasannaṃ, satassapi sahassassapi <pb ed="V" n="5.0487" /> satasahassassapi dinnameva. <hi rend="bold">Santappitā</hi>ti gahitagahitabhājanāni pūretvā suṭṭhu tappitā.</p>

<p rend="bodytext">Taṃ <pb ed="P" n="5.0493" /> sutvā porisādo ‘‘ayaṃ sutasomamahārājā sappuriso ñāṇasampanno madhuradhammakathiko, sacāhaṃ etaṃ khādeyyaṃ, muddhā me sattadhā phaleyya, pathavī vā pana me vivaraṃ dadeyyā’’ti bhītatasito hutvā, ‘‘samma, na tvaṃ mayā khāditabbarūpo’’ti vatvā gāthamāha –</p>

<p rend="hangnum" n="21:443"><hi rend="paranum">21:443</hi><hi rend="dot">.</hi></p>

<p rend="gatha1"> ‘‘Visaṃ pajānaṃ puriso adeyya, āsīvisaṃ jalitamuggatejaṃ;</p>

<p rend="gathalast">Muddhāpi tassa viphaleyya sattadhā, yo tādisaṃ saccavādiṃ adeyyā’’ti.</p>

<p rend="bodytext">Tattha <hi rend="bold">visa</hi>nti tattheva māraṇasamatthaṃ halāhalavisaṃ. <hi rend="bold">Jalita</hi>nti attano visatejena jalitaṃ teneva uggatejaṃ aggikkhandhaṃ viya carantaṃ āsīvisaṃ vā pana so gīvāya gaṇheyya.</p>

<p rend="bodytext">Iti so mahāsattaṃ ‘‘halāhalavisasadiso tvaṃ, ko taṃ khādissatī’’ti vatvā gāthā sotukāmo taṃ yācitvā tena dhammagāravajananatthaṃ ‘‘evarūpānaṃ anavajjagāthānaṃ tvaṃ abhājana’’nti paṭikkhittopi ‘‘sakalajambudīpe iminā sadiso paṇḍito natthi, ayaṃ mama hatthā muccitvā gantvā tā gāthā sutvā dhammakathikassa sakkāraṃ katvā nalāṭena maccuṃ ādāya punāgato, ativiya sādhurūpā gāthā bhavissantī’’ti suṭṭhutaraṃ sañjātadhammassavanādaro hutvā taṃ yācanto gāthamāha –</p>

<p rend="hangnum" n="21:444"><hi rend="paranum">21:444</hi><hi rend="dot">.</hi></p>

<p rend="gatha1"> ‘‘Sutvā <pb ed="M" n="5.0535" /> dhammaṃ vijānanti, narā kalyāṇapāpakaṃ;</p>

<p rend="gathalast">Api gāthā suṇitvāna, dhamme me ramate mano’’ti.</p>

<p rend="bodytext">Tassattho – ‘‘samma sutasoma, narā nāma dhammaṃ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā’’ti.</p>

<p rend="bodytext">Atha mahāsatto ‘‘sotukāmo dāni porisādo, kathessāmī’’ti cintetvā ‘‘tena hi, samma, sādhukaṃ suṇāhī’’ti taṃ ohitasotaṃ katvā nandabrāhmaṇena kathitaniyāmeneva gāthānaṃ thutiṃ katvā chasu kāmāvacaradevesu ekakolāhalaṃ katvā <pb ed="P" n="5.0494" /> devatāsu sādhukāraṃ dadamānāsu porisādassa dhammaṃ kathesi –</p>

<p rend="hangnum" n="21:445"><hi rend="paranum">21:445</hi><hi rend="dot">.</hi></p>

<p rend="gatha1"> ‘‘Sakideva <pb ed="V" n="5.0488" /> mahārāja, sabbhi hoti samāgamo;</p>

<p rend="gathalast">Sā naṃ saṅgati pāleti, nāsabbhi bahu saṅgamo.</p>

<p rend="hangnum" n="21:446"><hi rend="paranum">21:446</hi><hi rend="dot">.</hi></p>

<p rend="gatha1"> ‘‘Sabbhireva samāsetha, sabbhi kubbetha santhavaṃ;</p>

<p rend="gathalast">Sataṃ sandhammamaññāya, seyyo hoti na pāpiyo.</p>

<p rend="hangnum" n="21:447"><hi rend="paranum">21:447</hi><hi rend="dot">.</hi></p>

<p rend="gatha1"> ‘‘Jīranti ve rājarathā sucittā, atho sarīrampi jaraṃ upeti;</p>

<p rend="gathalast">Satañca dhammo na jaraṃ upeti, santo have sabbhi pavedayanti.</p>

<p rend="hangnum" n="21:448"><hi rend="paranum">21:448</hi><hi rend="dot">.</hi></p>

<p rend="gatha1"> ‘‘Nabhañca dūre pathavī ca dūre, pāraṃ samuddassa tadāhu dūre;</p>

<p rend="gathalast">Tato have dūrataraṃ vadanti, satañca dhammo asatañca rājā’’ti.</p>

<p rend="bodytext">Tassa tena sukathitattā ceva attano paṇḍitabhāvena ca tā gāthā sabbaññubuddhakathitā viyāti cintentassa sakalasarīraṃ pañcavaṇṇāya pītiyā paripūri, bodhisatte muducittaṃ ahosi, setacchattadāyakaṃ pitaraṃ viya naṃ amaññi. So ‘‘ahaṃ sutasomassa dātabbaṃ kiñci hiraññasuvaṇṇaṃ na passāmi, ekekāya panassa gāthāya ekekaṃ varaṃ dassāmī’’ti cintetvā gāthamāha –</p>

<p rend="hangnum" n="21:449"><hi rend="paranum">21:449</hi><hi rend="dot">.</hi></p>

<p rend="gatha1"> ‘‘Gāthā <pb ed="M" n="5.0536" /> imā atthavatī subyañjanā, subhāsitā tuyha janinda sutvā;</p>

<p rend="gathalast">Ānandi vitto sumano patīto, cattāri te samma vare dadāmī’’ti.</p>

<p rend="bodytext">Tattha <hi rend="bold">ānandī</hi>ti ānandajāto. Sesāni tasseva vevacanāni. Cattāropi hete tuṭṭhākārā eva.</p>

<p rend="bodytext">Atha naṃ mahāsatto ‘‘kiṃ nāma tvaṃ varaṃ dassasī’’ti apasādento gāthamāha –</p>

<p rend="hangnum" n="21:450"><hi rend="paranum">21:450</hi><hi rend="dot">.</hi></p>

<p rend="gatha1"> ‘‘Yo <pb ed="P" n="5.0495" /> nattano maraṇaṃ bujjhasi tuvaṃ, hitāhitaṃ vinipātañca saggaṃ;</p>

<p rend="gathalast">Giddho rase duccarite niviṭṭho, kiṃ tvaṃ varaṃ dassasi pāpadhamma.</p>

<p rend="hangnum" n="21:451"><hi rend="paranum">21:451</hi><hi rend="dot">.</hi></p>

<p rend="gatha1"> ‘‘Ahañca taṃ ‘dehi vara’nti vajjaṃ, tvaṃ cāpi datvā na avākareyya;</p>

<p rend="gathalast">Sandiṭṭhikaṃ kalahamimaṃ vivādaṃ, ko paṇḍito jānamupabbajeyyā’’ti.</p>

<p rend="bodytext">Tattha <pb ed="V" n="5.0489" /><hi rend="bold">yo</hi>ti yo tvaṃ ‘‘maraṇadhammohamasmī’’ti attanopi maraṇaṃ na bujjhasi na jānāsi, pāpakammameva karosi. <hi rend="bold">Hitāhita</hi>nti ‘‘idaṃ me kammaṃ hitaṃ, idaṃ ahitaṃ, idaṃ vinipātaṃ nessati, idaṃ sagga’’nti na jānāsi. <hi rend="bold">Rase</hi>ti manussamaṃsarase. <hi rend="bold">Vajja</hi>nti vadeyyaṃ. <hi rend="bold">Na avākareyyā</hi>ti vācāya datvā ‘‘dehi me vara’’nti vuccamāno na avākareyyāsi na dadeyyāsi. <hi rend="bold">Upabbajeyyā</hi>ti ko imaṃ kalahaṃ paṇḍito upagaccheyya.</p>

<p rend="bodytext">Tato porisādo ‘‘nāyaṃ mayhaṃ saddahati, saddahāpessāmi na’’nti gāthamāha –</p>

<p rend="hangnum" n="21:452"><hi rend="paranum">21:452</hi><hi rend="dot">.</hi></p>

<p rend="gatha1"> ‘‘Na taṃ varaṃ arahati jantu dātuṃ, yaṃ vāpi datvā na avākareyya;</p>

<p rend="gathalast">Varassu samma avikampamāno, pāṇaṃ cajitvānapi dassamevā’’ti.</p>

<p rend="bodytext">Tattha <hi rend="bold">avikampamāno</hi>ti anolīyamāno.</p>

<p rend="bodytext">Atha <pb ed="M" n="5.0537" /> mahāsatto ‘‘ayaṃ ativiya sūro hutvā katheti, karissati me vacanaṃ, varaṃ gaṇhissāmi, sace pana ‘‘manussamaṃsaṃ na khāditabba’nti paṭhamameva varaṃ vārayissaṃ, ativiya kilamissati, paṭhamaṃ aññe tayo vare gahetvā pacchā etaṃ gaṇhissāmī’’ti cintetvā āha –</p>

<p rend="hangnum" n="21:453"><hi rend="paranum">21:453</hi><hi rend="dot">.</hi></p>

<p rend="gatha1"> ‘‘Ariyassa ariyena sameti sakhyaṃ, paññassa paññāṇavatā sameti;</p>

<p rend="gathalast">Passeyya taṃ vassasataṃ arogaṃ, etaṃ varānaṃ paṭhamaṃ varāmī’’ti.</p>

<p rend="bodytext">Tattha <pb ed="P" n="5.0496" /><hi rend="bold">ariyassā</hi>ti ācāraariyassa. <hi rend="bold">Sakhya</hi>nti sakhidhammo mittadhammo. <hi rend="bold">Paññāṇavatā</hi>ti ñāṇasampannena. <hi rend="bold">Sametī</hi>ti gaṅgodakaṃ viya yamunodakena saṃsandati. Dhātuso hi sattā saṃsandanti. <hi rend="bold">Passeyya ta</hi>nti sutasomo porisādassa ciraṃ jīvitaṃ icchanto viya paṭhamaṃ attano jīvitavaraṃ yācati. Paṇḍitassa hi ‘‘mama jīvitaṃ dehī’’ti vattuṃ ayuttaṃ, apica so ‘mayhameva esa ārogyaṃ icchatī’ti cintetvā tussissatīti evamāha.</p>

<p rend="bodytext">Sopi taṃ sutvāva ‘‘ayaṃ issariyā dhaṃsetvā idāni maṃsaṃ khāditukāmassa evaṃ mahāanatthakarassa mahācorassa mayhameva jīvitaṃ icchati, aho mama hitakāmo’’ti tuṭṭhamānaso vañcetvā varassa gahitabhāvaṃ ajānitvā taṃ varaṃ dadamāno gāthamāha –</p>

<p rend="hangnum" n="21:454"><hi rend="paranum">21:454</hi><hi rend="dot">.</hi></p>

<p rend="gatha1"> ‘‘Ariyassa <pb ed="V" n="5.0490" /> ariyena sameti sakhyaṃ, paññassa paññāṇavatā sameti;</p>

<p rend="gathalast">Passāsi maṃ vassasataṃ arogaṃ, etaṃ varānaṃ paṭhamaṃ dadāmī’’ti.</p>

<p rend="bodytext">Tattha <hi rend="bold">varāna</hi>nti catunnaṃ varānaṃ paṭhamaṃ.</p>

<p rend="bodytext">Tato bodhisatto āha –</p>

<p rend="hangnum" n="21:455"><hi rend="paranum">21:455</hi><hi rend="dot">.</hi></p>

<p rend="gatha1"> ‘‘Ye khattiyāse idha bhūmipālā, muddhābhisittā katanāmadheyyā;</p>

<p rend="gathalast">Na tādise bhūmipatī adesi, etaṃ varānaṃ dutiyaṃ varāmī’’ti.</p>

<p rend="bodytext">Tattha <pb ed="M" n="5.0538" /><hi rend="bold">katanāmadheyyā</hi>ti muddhani abhisittattāva ‘‘muddhābhisittā’’ti katanāmadheyyā. <hi rend="bold">Na tādise</hi>ti tādise khattiye na adesi mā khādi.</p>

<p rend="bodytext">Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ gaṇhi. Porisādopissa dadamāno āha –</p>

<p rend="hangnum" n="21:456"><hi rend="paranum">21:456</hi><hi rend="dot">.</hi></p>

<p rend="gatha1"> ‘‘Ye khattiyāse idha bhūmipālā, muddhābhisittā katanāmadheyyā;</p>

<p rend="gathalast">Na tādise bhūmipatī ademi, etaṃ varānaṃ dutiyaṃ dadāmī’’ti.</p>

<p rend="bodytext">Kiṃ <pb ed="P" n="5.0497" /> pana te tesaṃ saddaṃ suṇanti, na suṇantīti? Na sabbaṃ suṇanti. Porisādena hi rukkhassa dhūmajālaupaddavabhayena paṭikkamitvā aggi kato, aggino ca rukkhassa ca antare nisīditvā mahāsatto tena saddhiṃ kathesi, tasmā sabbaṃ asutvā upaḍḍhupaḍḍhaṃ suṇiṃsu. Te ‘‘idāni sutasomo porisādaṃ damessati, mā bhāyathā’’ti aññamaññaṃ samassāsesuṃ. Tasmiṃ khaṇe mahāsatto imaṃ gāthamāha –</p>

<p rend="hangnum" n="21:457"><hi rend="paranum">21:457</hi><hi rend="dot">.</hi></p>

<p rend="gatha1"> ‘‘Parosataṃ khattiyā te gahītā, talāvutā assumukhā rudantā;</p>

<p rend="gathalast">Sake te raṭṭhe paṭipādayāhi, etaṃ varānaṃ tatiyaṃ varāmī’’ti.</p>

<p rend="bodytext">Tattha <hi rend="bold">parosata</hi>nti atirekasataṃ. <hi rend="bold">Te gahītā</hi>ti tayā gahitā. <hi rend="bold">Talāvutā</hi>ti hatthatalesu āvutā.</p>

<p rend="bodytext">Iti <pb ed="V" n="5.0491" /> mahāsatto tatiyaṃ varaṃ gaṇhanto tesaṃ khattiyānaṃ sakaraṭṭhaniyyātanavaraṃ gaṇhi. Kiṃkāraṇā? So akhādantopi verabhayena sabbe te dāse katvā araññeyeva vāseyya, māretvā vā chaḍḍeyya, paccantaṃ netvā vā vikkiṇeyya, tasmā tesaṃ sakaraṭṭhaniyyātanavaraṃ gaṇhi. Itaropissa dadamāno imaṃ gāthamāha –</p>

<p rend="hangnum" n="21:458"><hi rend="paranum">21:458</hi><hi rend="dot">.</hi></p>

<p rend="gatha1"> ‘‘Parosataṃ khattiyā me gahītā, talāvutā assumukhā rudantā;</p>

<p rend="gathalast">Sake te raṭṭhe paṭipādayāmi, etaṃ varānaṃ tatiyaṃ dadāmī’’ti.</p>

<p rend="bodytext">Catutthaṃ <pb ed="M" n="5.0539" /> pana varaṃ gaṇhanto bodhisatto imaṃ gāthamāha –</p>

<p rend="hangnum" n="21:459"><hi rend="paranum">21:459</hi><hi rend="dot">.</hi></p>

<p rend="gatha1"> ‘‘Chiddaṃ te raṭṭhaṃ byathitā bhayā hi, puthū narā leṇamanuppaviṭṭhā;</p>

<p rend="gathalast">Manussamaṃsaṃ viramehi rāja, etaṃ varānaṃ catutthaṃ varāmī’’ti.</p>

<p rend="bodytext">Tattha <pb ed="P" n="5.0498" /><hi rend="bold">chidda</hi>nti na ghanavāsaṃ tattha tattha gāmādīnaṃ uṭṭhitattā savivaraṃ. <hi rend="bold">Byathitā bhayāhī</hi>ti ‘‘porisādo idāni āgamissatī’’ti tava bhayena kampitā. <hi rend="bold">Leṇamanuppaviṭṭhā</hi>ti dārake hatthesu gahetvā tiṇagahanādinilīyanaṭṭhānaṃ paviṭṭhā. <hi rend="bold">Manussamaṃsa</hi>nti duggandhaṃ jegucchaṃ paṭikkūlaṃ manussamaṃsaṃ pajaha. Nissakkatthe vā upayogaṃ, manussamaṃsato viramāhīti attho.</p>

<p rend="bodytext">Evaṃ vutte porisādo pāṇiṃ paharitvā hasanto ‘‘samma sutasoma kiṃ nāmetaṃ kathesi, kathāhaṃ tumhākaṃ etaṃ varaṃ dassāmi, sace gaṇhitukāmo, aññaṃ gaṇhāhī’’ti vatvā gāthamāha –</p>

<p rend="hangnum" n="21:460"><hi rend="paranum">21:460</hi><hi rend="dot">.</hi></p>

<p rend="gatha1"> ‘‘Addhā hi so bhakkho mama manāpo, etassa hetumhi vanaṃ paviṭṭho;</p>

<p rend="gathalast">Sohaṃ kathaṃ etto upārameyyaṃ, aññaṃ varānaṃ catutthaṃ varassū’’ti.</p>

<p rend="bodytext">Tattha <hi rend="bold">vana</hi>nti rajjaṃ pahāya imaṃ vanaṃ paviṭṭho.</p>

<p rend="bodytext">Atha naṃ mahāsatto ‘‘tvaṃ ‘manussamaṃsassa piyatarattā tato viramituṃ na sakkomī’’ti vadasi. Yo hi piyaṃ nissāya pāpaṃ karoti, ayaṃ bālo’’ti vatvā gāthamāha –</p>

<p rend="hangnum" n="21:461"><hi rend="paranum">21:461</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0492" /> ve ‘piyaṃ me’ti janinda tādiso, attaṃ niraṃkacca piyāni sevati;</p>

<p rend="gathalast">Attāva seyyo paramā ca seyyo, labbhā piyā ocitatthena pacchā’’ti.</p>

<p rend="bodytext">Tattha <pb ed="M" n="5.0540" /><hi rend="bold">tādiso</hi>ti janinda tādiso yuvā abhirūpo mahāyaso ‘‘idaṃ nāma me piya’’nti piyavatthulobhena tattha attānaṃ niraṃkatvā sabbasugatīhi ceva sukhavisesehi ca cavitvā niraye pātetvā na ve piyāni sevati. <hi rend="bold">Paramā ca seyyo</hi>ti purisassa hi paramā piyavatthumhā attāva varataro. Kiṃkāraṇā? <hi rend="bold">Labbhā piyā</hi>ti, piyā nāma visayavasena ceva puññena ca ocitatthena vaḍḍhitatthena diṭṭhadhamme ceva parattha ca devamanussasampattiṃ patvā sakkā laddhuṃ.</p>

<p rend="bodytext">Evaṃ vutte porisādo bhayappatto hutvā ‘‘ahaṃ sutasomena gahitaṃ varaṃ vissajjāpetumpi manussamaṃsato viramitumpi <pb ed="P" n="5.0499" /> na sakkomi, kiṃ nu kho karissāmī’’ti assupuṇṇehi nettehi gāthamāha –</p>

<p rend="hangnum" n="21:462"><hi rend="paranum">21:462</hi><hi rend="dot">.</hi></p>

<p rend="gatha1"> ‘‘Piyaṃ me mānusaṃ maṃsaṃ, sutasoma vijānahi;</p>

<p rend="gathalast">Namhi sakkā nivāretuṃ, aññaṃ varaṃ samma varassū’’ti.</p>

<p rend="bodytext">Tattha <hi rend="bold">vijānahī</hi>ti tvampi jānāhi.</p>

<p rend="bodytext">Tato bodhisatto āha –</p>

<p rend="hangnum" n="21:463"><hi rend="paranum">21:463</hi><hi rend="dot">.</hi></p>

<p rend="gatha1"> ‘‘Yo ve ‘piyaṃ me’ti piyānurakkhī, attaṃ niraṃkacca piyāni sevati;</p>

<p rend="gathalast">Soṇḍova pitvā visamissapānaṃ, teneva so hoti dukkhī parattha.</p>

<p rend="hangnum" n="21:464"><hi rend="paranum">21:464</hi><hi rend="dot">.</hi></p>

<p rend="gatha1"> ‘‘Yo cīdha saṅkhāya piyāni hitvā, kicchenapi sevati ariyadhamme;</p>

<p rend="gathalast">Dukkhitova pitvāna yathosadhāni, teneva so hoti sukhī paratthā’’ti.</p>

<p rend="bodytext">Tattha <hi rend="bold">yo ve</hi>ti, samma porisāda, yo puriso ‘‘idaṃ me piya’’nti pāpakiriyāya attānaṃ niraṃkatvā piyāni vatthūni sevati, so surāpemena visamissaṃ suraṃ pitvā soṇḍo viya <pb ed="V" n="5.0493" /> tena pāpakammena parattha nirayādīsu dukkhī hoti. <hi rend="bold">Saṅkhāyā</hi>ti jānitvā tuletvā. <hi rend="bold">Piyāni hitvā</hi>ti adhammapaṭisaṃyuttāni piyāni chaḍḍetvā.</p>

<p rend="bodytext">Evaṃ <pb ed="M" n="5.0541" /> vutte porisādo kalūnaṃ paridevanto gāthamāha –</p>

<p rend="hangnum" n="21:465"><hi rend="paranum">21:465</hi><hi rend="dot">.</hi></p>

<p rend="gatha1"> ‘‘Ohāyahaṃ pitaraṃ mātarañca, manāpiye kāmaguṇe ca pañca;</p>

<p rend="gathalast">Etassa hetumhi vanaṃ paviṭṭho, taṃ te varaṃ kinti mahaṃ dadāmī’’ti.</p>

<p rend="bodytext">Tattha <hi rend="bold">etassā</hi>ti manussamaṃsassa. <hi rend="bold">Kinti maha</hi>nti kinti katvā ahaṃ taṃ varaṃ demi.</p>

<p rend="bodytext">Tato mahāsatto imaṃ gāthamāha –</p>

<p rend="hangnum" n="21:466"><hi rend="paranum">21:466</hi><hi rend="dot">.</hi></p>

<p rend="gatha1"> ‘‘Na paṇḍitā diguṇamāhu vākyaṃ, saccappaṭiññāva bhavanti santo;</p>

<p rend="gathalast">‘Varassu <pb ed="P" n="5.0500" /> samma’ iti maṃ avoca, iccabravī tvaṃ na hi te sametī’’ti.</p>

<p rend="bodytext">Tattha <hi rend="bold">diguṇa</hi>nti, samma porisāda, paṇḍitā nāma ekaṃ vatvā puna taṃ visaṃvādentā dutiyaṃ vacanaṃ na kathenti. <hi rend="bold">Iti maṃ avocā</hi>ti, ‘‘samma sutasoma varassu vara’’nti evaṃ maṃ abhāsasi. <hi rend="bold">Iccabravī</hi>ti tasmā yaṃ tvaṃ iti abravi, taṃ te idāni na sameti.</p>

<p rend="bodytext">So puna rodanto eva gāthamāha –</p>

<p rend="hangnum" n="21:467"><hi rend="paranum">21:467</hi><hi rend="dot">.</hi></p>

<p rend="gatha1"> ‘‘Apuññalābhaṃ ayasaṃ akittiṃ, pāpaṃ bahuṃ duccaritaṃ kilesaṃ;</p>

<p rend="gathalast">Manussamaṃsassa kate upāgā, taṃ te varaṃ kinti mahaṃ dadeyya’’nti.</p>

<p rend="bodytext">Tattha <hi rend="bold">pāpa</hi>nti kammapathaṃ appattaṃ. <hi rend="bold">Duccarita</hi>nti kammapathappattaṃ. <hi rend="bold">Kilesa</hi>nti dukkhaṃ. <hi rend="bold">Manussamaṃsassa kate</hi>ti manussamaṃsassa hetu. <hi rend="bold">Upāgā</hi>ti upagatomhi. <hi rend="bold">Taṃ te</hi>ti taṃ tuyhaṃ kathāhaṃ varaṃ demi, mā maṃ vārayi, anukampaṃ kāruññaṃ mayi karohi, aññaṃ varaṃ gaṇhāhīti āha.</p>

<p rend="bodytext">Atha <pb ed="M" n="5.0542" /> mahāsatto āha –</p>

<p rend="hangnum" n="21:468"><hi rend="paranum">21:468</hi><hi rend="dot">.</hi></p>

<p rend="gatha1"> ‘‘Na <pb ed="V" n="5.0494" /> taṃ varaṃ arahati jantu dātuṃ, yaṃ vāpi datvā na avākareyya;</p>

<p rend="gathalast">Varassu samma avikampamāno, pāṇaṃ cajitvānapi dassamevā’’ti.</p>

<p rend="bodytext">Evaṃ tena paṭhamaṃ vuttagāthaṃ āharitvā dassetvā varadāne ussāhento gāthā āha –</p>

<p rend="hangnum" n="21:469"><hi rend="paranum">21:469</hi><hi rend="dot">.</hi></p>

<p rend="gatha1"> ‘‘Pāṇaṃ cajanti santo nāpi dhammaṃ, saccappaṭiññāva bhavanti santo;</p>

<p rend="gathalast">Datvā varaṃ khippamavākarohi, etena sampajja surājaseṭṭha.</p>

<p rend="hangnum" n="21:470"><hi rend="paranum">21:470</hi><hi rend="dot">.</hi></p>

<p rend="gatha1"> ‘‘Caje dhanaṃ aṅgavarassa hetu, aṅgaṃ caje jīvitaṃ rakkhamāno;</p>

<p rend="gathalast">Aṅgaṃ <pb ed="P" n="5.0501" /> dhanaṃ jīvitañcāpi sabbaṃ, caje naro dhammamanussaranto’’ti.</p>

<p rend="bodytext">Tattha <hi rend="bold">pāṇa</hi>nti jīvitaṃ. Santo nāma api jīvitaṃ cajanti, na dhammaṃ. <hi rend="bold">Khippamavākarohī</hi>ti idha khippaṃ mayhaṃ dehīti attho. <hi rend="bold">Etenā</hi>ti etena dhammena ceva saccena ca sampajja sampanno upapanno hohi. <hi rend="bold">Surājaseṭṭhā</hi>ti taṃ paggaṇhanto ālapati. <hi rend="bold">Caje dhana</hi>nti, samma porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi dhanaṃ cajeyya. <hi rend="bold">Dhammamanussaranto</hi>ti aṅgadhanajīvitāni pariccajantopi ‘‘sataṃ dhammaṃ na vītikkamissāmī’’ti evaṃ dhammaṃ anussaranto.</p>

<p rend="bodytext">Evaṃ mahāsatto imehi kāraṇehi taṃ sacce patiṭṭhāpetvā idāni attano gurubhāvaṃ dassetuṃ gāthamāha –</p>

<p rend="hangnum" n="21:471"><hi rend="paranum">21:471</hi><hi rend="dot">.</hi></p>

<p rend="gatha1"> ‘‘Yasmā hi dhammaṃ puriso vijaññā, ye cassa kaṅkhaṃ vinayanti santo;</p>

<p rend="gathalast">Taṃ hissa dīpañca parāyaṇañca, na tena mittiṃ jirayetha pañño’’ti.</p>

<p rend="bodytext">Tattha <pb ed="M" n="5.0543" /><hi rend="bold">yasmā</hi>ti yamhā purisā. <hi rend="bold">Dhamma</hi>nti kusalākusalajotakaṃ kāraṇaṃ. <hi rend="bold">Vijaññā</hi>ti vijāneyya. <hi rend="bold">Taṃ hissā</hi>ti taṃ ācariyakulaṃ etassa puggalassa patiṭṭhānaṭṭhena <hi rend="bold">dīpaṃ,</hi> uppanne bhaye gantabbaṭṭhānaṭṭhena <hi rend="bold">parāyaṇañca. Na tena mitti</hi>nti tena ācariyapuggalena saha so paṇḍito kenacipi kāraṇena mittiṃ na jīrayetha na vināseyya.</p>

<p rend="bodytext">Evañca pana vatvā, ‘‘samma porisāda, guṇavantassa ācariyassa vacanaṃ nāma bhindituṃ na <pb ed="V" n="5.0495" /> vaṭṭati, ahañca taruṇakālepi tava piṭṭhiācariyo hutvā bahuṃ sikkhaṃ sikkhāpesiṃ, idānipi buddhalīlāya satārahā gāthā te kathesiṃ, tena me vacanaṃ kātuṃ arahasī’’ti āha. Taṃ sutvā porisādo ‘‘ayaṃ sutasomo mayhaṃ ācariyo ceva paṇḍito ca, varo cassa mayā dinno, kiṃ sakkā kātuṃ, ekasmiṃ attabhāve maraṇaṃ nāma dhuvaṃ, manussamaṃsaṃ na khādissāmi, dassāmissa vara’’nti assudhārāhi pavattamānāhi uṭṭhāya sutasomanarindassa pādesu patitvā varaṃ dadamāno imaṃ gāthamāha –</p>

<p rend="hangnum" n="21:472"><hi rend="paranum">21:472</hi><hi rend="dot">.</hi></p>

<p rend="gatha1"> ‘‘Addhā <pb ed="P" n="5.0502" /> hi so bhakkho mama manāpo, etassa hetumhi vanaṃ paviṭṭho;</p>

<p rend="gathalast">Sace ca maṃ yācasi etamatthaṃ, etampi te samma varaṃ dadāmī’’ti.</p>

<p rend="bodytext">Atha naṃ mahāsatto evamāha – ‘‘samma, sīle ṭhitassa maraṇampi varaṃ, gaṇhāmi, mahārāja, tayā dinnaṃ varaṃ, ajja paṭṭhāya ariyapathe patiṭṭhitosi, evaṃ santepi taṃ yācāmi, sace te mayi sineho atthi, pañca sīlāni gaṇha, mahārājā’’ti. ‘‘Sādhu, samma, dehi me sīlānī’’ti. ‘‘Gaṇha mahārājā’’ti. So mahāsattaṃ pañcapatiṭṭhitena vanditvā ekamantaṃ nisīdi. Mahāsattopi naṃ pañcasīlesu patiṭṭhāpesi. Tasmiṃ khaṇe tattha sannipatitā bhummā devā mahāsatte pītiṃ janetvā ‘‘avīcito yāva bhavaggā añño porisādaṃ manussamaṃsato nivāretuṃ samattho nāma natthi, aho sutasomena dukkarataraṃ kata’’nti mahantena saddena vanaṃ unnādentā sādhukāraṃ adaṃsu. Tesaṃ saddaṃ sutvā cātumahārājikāti evaṃ yāva <pb ed="M" n="5.0544" /> brahmalokā ekakolāhalaṃ ahosi. Rukkhe laggitarājānopi taṃ devatānaṃ sādhukārasaddaṃ suṇiṃsu. Rukkhadevatāpi sakavimāne ṭhitāva sādhukāramadāsi. Iti devatānaṃ saddova sūyati, rūpaṃ na dissati. Devatānaṃ sādhukārasaddaṃ sutvā rājāno cintayiṃsu – ‘‘sutasomaṃ nissāya no jīvitaṃ laddhaṃ, dukkaraṃ kataṃ sutasomena porisādaṃ damentenā’’ti bodhisattassa thutiṃ kariṃsu. Porisādo mahāsattassa pāde vanditvā ekamantaṃ aṭṭhāsi. Atha naṃ bodhisatto – ‘‘samma, khattiye mocehī’’ti āha. So cintesi ‘‘ahaṃ etesaṃ paccāmitto, ete mayā mocitā ‘gaṇhatha no paccāmitta’nti maṃ hiṃseyyuṃ, mayā jīvitaṃ cajantenapi na sakkā sutasomassa santikā gahitaṃ sīlaṃ bhindituṃ, iminā saddhiyeva gantvā mocessāmi, evaṃ me bhayaṃ na bhavissatī’’ti. Atha bodhisattaṃ vanditvā, ‘‘sutasoma, ubhopi gantvā khattiye mocessāmā’’ti vatvā gāthamāha –</p>

<p rend="hangnum" n="21:473"><hi rend="paranum">21:473</hi><hi rend="dot">.</hi></p>

<p rend="gatha1"> ‘‘Satthā <pb ed="V" n="5.0496" /><pb ed="P" n="5.0503" /> ca me hosi sakhā ca mesi, vacanampi te samma ahaṃ akāsiṃ;</p>

<p rend="gathalast">Tuvampi me samma karohi vākyaṃ, ubhopi gantvāna pamocayāmā’’ti.</p>

<p rend="bodytext">Tattha <hi rend="bold">satthā</hi>ti saggamaggassa desitattā satthā ca, taruṇakālato paṭṭhāya sakhā ca.</p>

<p rend="bodytext">Atha naṃ bodhisatto āha –</p>

<p rend="hangnum" n="21:474"><hi rend="paranum">21:474</hi><hi rend="dot">.</hi></p>

<p rend="gatha1"> ‘‘Satthā ca te homi sakhā ca tyamhi, vacanampi me samma tuvaṃ akāsi;</p>

<p rend="gathalast">Ahampi te samma karomi vākyaṃ, ubhopi gantvāna pamocayāmā’’ti.</p>

<p rend="bodytext">Evaṃ vatvā te upasaṅkamitvā āha –</p>

<p rend="hangnum" n="21:475"><hi rend="paranum">21:475</hi><hi rend="dot">.</hi></p>

<p rend="gatha1"> ‘‘Kammāsapādena viheṭhitattha, talāvutā assumukhā rudantā;</p>

<p rend="gathalast">Na jātu dubbhetha imassa rañño, saccappaṭiññaṃ me paṭissuṇāthā’’ti.</p>

<p rend="bodytext">Tattha <pb ed="M" n="5.0545" /> kammāsapādenāti idaṃ mahāsatto ‘‘ubhopi gantvāna pamocayāmā’’ti sampaṭicchitvā ‘‘khattiyā nāma mānathaddhā honti, muttamattāva ‘iminā mayaṃ viheṭhitamhā’ti porisādaṃ potheyyumpi haneyyumpi, na kho panesa tesu dubbhissati, ahaṃ ekakova gantvā paṭiññaṃ tāva nesaṃ gaṇhissāmī’’ti cintetvā tattha gantvā te hatthatale āvunitvā aggapādaṅgulīhi bhūmiṃ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni viya samparivattante addasa. Tepi taṃ disvā ‘‘idānimhā mayaṃ arogā’’ti ekappahāreneva mahāviravaṃ raviṃsu. Atha ne mahāsatto ‘‘mā bhāyitthā’’ti assāsetvā ‘‘mayā porisādo damito, tumhākaṃ abhayaṃ gahitaṃ, tumhe pana me vacanaṃ karothā’’ti vatvā evamāha. Tattha <hi rend="bold">na jātū</hi>ti ekaṃseneva na dubbhetha.</p>

<p rend="bodytext">Te āhaṃsu –</p>

<p rend="hangnum" n="21:476"><hi rend="paranum">21:476</hi><hi rend="dot">.</hi></p>

<p rend="gatha1"> ‘‘Kammāsapādena viheṭhitamhā, talāvutā assumukhā rudantā;</p>

<p rend="gathalast">Na jātu dubbhema imassa rañño, saccappaṭiññaṃ te paṭissuṇāmā’’ti.</p>

<p rend="bodytext">Tattha <pb ed="V" n="5.0497" /><pb ed="P" n="5.0504" /><hi rend="bold">paṭissuṇāmā</hi>ti ‘‘evaṃ paṭiññaṃ adhivāsema sampaṭicchāma, apica kho pana mayaṃ kilantā kathetuṃ na sakkoma, tumhe sabbasattānaṃ saraṇaṃ, tumheva kathetha, mayaṃ vo vacanaṃ sutvā paṭiññaṃ dassāmā’’ti.</p>

<p rend="bodytext">Atha ne bodhisatto ‘‘tena hi paṭiññaṃ dethā’’ti vatvā gāthamāha –</p>

<p rend="hangnum" n="21:477"><hi rend="paranum">21:477</hi><hi rend="dot">.</hi></p>

<p rend="bodytext"> ‘‘Yathā pitā vā atha vāpi mātā, anukampakā atthakāmā pajānaṃ,.</p>

<p rend="gathalast">Evameva vo hotu ayañca rājā, tumhe ca vo hotha yatheva puttā’’ti.</p>

<p rend="bodytext">Atha <pb ed="M" n="5.0546" /> naṃ tepi sampaṭicchamānā imaṃ gāthamāhaṃsu –</p>

<p rend="hangnum" n="21:478"><hi rend="paranum">21:478</hi><hi rend="dot">.</hi></p>

<p rend="gatha1"> ‘‘Yathā pitā vā atha vāpi mātā, anukampakā atthakāmā pajānaṃ;</p>

<p rend="gathalast">Evameva no hotu ayañca rājā, mayampi hessāma yatheva puttā’’ti.</p>

<p rend="bodytext">Tattha <hi rend="bold">tumhe ca vo</hi>ti <hi rend="bold">vo</hi>-kāro nipātamattaṃ.</p>

<p rend="bodytext">Iti mahāsatto tesaṃ paṭiññaṃ gahetvā porisādaṃ pakkositvā ‘‘ehi, samma, khattiye mocehī’’ti āha. So khaggaṃ gahetvā ekassa rañño bandhanaṃ chindi. Rājā sattāhaṃ nirāhāro vedanappatto saha bandhanachedā mucchito bhūmiyaṃ pati. Taṃ disvā mahāsatto kāruññaṃ katvā, ‘‘samma porisāda, mā evaṃ chindī’’ti ekaṃ rājānaṃ ubhohi hatthehi daḷhaṃ gahetvā ure katvā ‘‘idāni bandhanaṃ chindāhī’’ti āha. Porisādo khaggena chindi. Mahāsatto thāmasampannatāya naṃ ure nipajjāpetvā orasaputtaṃ viya muducittena otāretvā bhūmiyaṃ nipajjāpesi. Evaṃ sabbepi te bhūmiyaṃ nipajjāpetvā vaṇe dhovitvā dārakānaṃ kaṇṇato suttakaṃ viya saṇikaṃ rajjuyo nikkaḍḍhitvā pubbalohitaṃ dhovitvā vaṇe niddose katvā, ‘‘samma porisāda, ekaṃ rukkhatacaṃ pāsāṇe ghaṃsitvā āharā’’ti āharāpetvā saccakiriyaṃ katvā tesaṃ hatthatalāni makkhesi. Taṅkhaṇaññeva vaṇo phāsukaṃ ahosi. Porisādo taṇḍulaṃ gahetvā taralaṃ paci <pb ed="P" n="5.0505" />, ubho janā parosataṃ khattiye pāyesuṃ. Iti te sabbeva santappitā, sūriyo atthaṅgato. Punadivase pāto ca majjhanhike ca sāyañca taralameva pāyetvā tatiyadivase sasitthakayāguṃ pāyesuṃ, tāvatā te arogā ahesuṃ.</p>

<p rend="bodytext">Atha <pb ed="V" n="5.0498" /> ne mahāsatto ‘‘gantuṃ sakkhissathā’’ti pucchitvā ‘‘gacchāmā’’ti vutte ‘‘ehi, samma porisāda, sakaṃ raṭṭhaṃ gacchāmā’’ti āha. So rodamāno tassa pādesu patitvā ‘‘tvaṃ, samma, rājāno gahetvā gaccha, ahaṃ idheva vanamūlaphalāni khādanto vasissāmī’’ti āha. ‘‘Samma, idha kiṃ karissasi, ramaṇīyaṃ te raṭṭhaṃ, bārāṇasiyaṃ rajjaṃ kārehī’’ti. ‘‘Samma kiṃ kathesi, na sakkā mayā tattha gantuṃ, sakalanagaravāsino hi <pb ed="M" n="5.0547" /> me verino, te ‘iminā mayhaṃ mātā khāditā, mayhaṃ pitā, mayhaṃ bhātā’ti maṃ paribhāsissanti, ‘gaṇhatha imaṃ cora’nti ekekadaṇḍena vā ekekaleḍḍunā vā maṃ jīvitā voropessanti, ahañca tumhākaṃ santike sīlesu patiṭṭhito, jīvitahetupi na sakkā mayā paraṃ māretuṃ, tasmā nāhaṃ gacchāmi, ahaṃ manussamaṃsato viratattā kittakaṃ jīvissāmi, idāni mama tumhākaṃ dassanaṃ natthī’’ti roditvā ‘‘gacchatha tumhe’’ti āha. Atha mahāsatto tassa piṭṭhiṃ parimajjitvā, ‘‘samma porisāda, mā cintayi, sutasomo nāmāhaṃ, mayā tādiso kakkhaḷo pharuso vinīto, bārāṇasivāsikesu kiṃ vattabbaṃ atthi, ahaṃ taṃ tattha patiṭṭhāpessāmi, asakkonto attano rajjaṃ dvidhā bhinditvā dassāmī’’ti vatvā ‘‘tumhākampi nagare mama verino atthiyevā’’ti vutte ‘‘iminā mama vacanaṃ karontena dukkaraṃ kataṃ, yena kenaci upāyena porāṇakayase patiṭṭhapetabbo esa mayā’’ti cintetvā tassa palobhanatthāya nagarasampattiṃ vaṇṇento āha –</p>

<p rend="hangnum" n="21:479"><hi rend="paranum">21:479</hi><hi rend="dot">.</hi></p>

<p rend="gatha1"> ‘‘Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;</p>

<p rend="gathalast">Sudhaṃva indo paribhuñjiyāna, hitvā katheko ramasī araññe.</p>

<p rend="hangnum" n="21:480"><hi rend="paranum">21:480</hi><hi rend="dot">.</hi></p>

<p rend="gatha1"> ‘‘Tā <pb ed="P" n="5.0506" /> khattiyā vellivilākamajjhā, alaṅkatā samparivārayitvā;</p>

<p rend="gathalast">Indaṃva devesu pamodayiṃsu, hitvā katheko ramasī araññe.</p>

<p rend="hangnum" n="21:481"><hi rend="paranum">21:481</hi><hi rend="dot">.</hi></p>

<p rend="gatha1"> ‘‘Tambūpadhāne bahugoṇakamhi, subhamhi sabbassayanamhi saṅge;</p>

<p rend="gatha2">Seyyassa majjhamhi sukhaṃ sayitvā</p>

<p rend="gathalast">Hitvā katheko ramasī araññe.</p>

<p rend="hangnum" n="21:482"><hi rend="paranum">21:482</hi><hi rend="dot">.</hi></p>

<p rend="gatha1"> ‘‘Pāṇissaraṃ kumbhathūṇaṃ nisīthe, athopi ve nippurisampi tūriyaṃ;</p>

<p rend="gathalast">Bahuṃ sugītañca suvāditañca, hitvā katheko ramasī araññe.</p>

<p rend="hangnum" n="21:483"><hi rend="paranum">21:483</hi><hi rend="dot">.</hi></p>

<p rend="gatha1"> ‘‘Uyyānasampannaṃ <pb ed="M" n="5.0548" /> pahūtamālyaṃ, migājinūpetaṃ puraṃ surammaṃ;</p>

<p rend="gathalast">Hayehi nāgehi rathehupetaṃ, hitvā katheko ramasī araññe’’ti.</p>

<p rend="bodytext">Tattha <pb ed="V" n="5.0499" /><hi rend="bold">sukata</hi>nti nānappakārehi suṭṭhu kataṃ. <hi rend="bold">Suniṭṭhita</hi>nti nānāsambhārayojanena suṭṭhu niṭṭhitaṃ. <hi rend="bold">Katheko</hi>ti kathaṃ eko. <hi rend="bold">Ramasī</hi>ti mūlaphalādīni khādanto kathaṃ ramissasi, ‘‘ehi, mahārāja, gamissāmā’’ti. <hi rend="bold">Vellivilākamajjhā</hi>ti ettha <hi rend="bold">vellī</hi>ti rāsi, <hi rend="bold">vilākamajjhā</hi>ti vilaggamajjhā. Uttattaghanasuvaṇṇarāsipabhā ceva tanudīghamajjhā cāti dasseti. <hi rend="bold">Devesū</hi>ti devalokesu accharā indaṃ viya ramaṇīye bārāṇasinagare pubbe taṃ pamodayiṃsu, tā hitvā idha kiṃ karissasi, ‘‘ehi, samma, gacchāmā’’ti. <hi rend="bold">Tambūpadhāne</hi>ti rattūpadhāne. <hi rend="bold">Sabbassayanamhī</hi>ti sabbattharaṇatthate sayane. <hi rend="bold">Saṅge</hi>ti anekabhūmike dassetvā addharattaaṅgayutte tattha tvaṃ pubbe sayīti attho. <hi rend="bold">Sukha</hi>nti tādisassa sayanassa majjhamhi sukhaṃ sayitvāna idāni kathaṃ araññe ramissasi, ‘‘ehi gacchāma, sammā’’ti. <hi rend="bold">Nisīthe</hi>ti rattibhāge. <hi rend="bold">Hitvā</hi>ti evarūpaṃ sampattiṃ chaḍḍetvā. <hi rend="bold">Uyyānasampannaṃ pahūtamālya</hi>nti, mahārāja, tava uyyānasampannaṃ nānāvidhapupphaṃ. <hi rend="bold">Migājinūpetaṃ puraṃ suramma</hi>nti <pb ed="P" n="5.0507" /> taṃ uyyānaṃ migājinaṃ nāma nāmena, tena upetaṃ purampi te suṭṭhu rammaṃ. <hi rend="bold">Hitvā</hi>ti evarūpaṃ manoramaṃ nagaraṃ chaḍḍetvā.</p>

<p rend="bodytext">Iti mahāsatto ‘‘appeva nāmesa pubbe upabhuttaparibhogarasaṃ saritvā gantukāmo bhaveyyā’’ti paṭhamaṃ bhojanena palobhesi, dutiyaṃ kilesena, tatiyaṃ sayanena, catutthaṃ naccagītavāditena, pañcamaṃ uyyānena ceva nagarena cāti imehi ettakehi palobhetvā ‘‘ehi, mahārāja, ahaṃ taṃ ādāya gantvā bārāṇasiyaṃ patiṭṭhāpetvā pacchā sakaraṭṭhaṃ gamissāmi, sace bārāṇasirajjaṃ na labhissasi, upaḍḍharajjaṃ te dassāmi, kiṃ te araññavāsena, mama vacanaṃ karohī’’ti āha. So tassa vacanaṃ sutvā gantukāmo hutvā ‘‘sutasomo mayhaṃ atthakāmo anukampako, paṭhamaṃ maṃ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati, sakkhissati cesa patiṭṭhāpetuṃ, iminā saddhiṃyeva gantuṃ vaṭṭati, kiṃ me araññavāsenā’’ti cintetvā <pb ed="M" n="5.0549" /> tuṭṭhacitto tassa guṇaṃ nissāya vaṇṇaṃ kathetukāmo ‘‘samma, sutasoma, kalyāṇamittasaṃsaggato sādhutaraṃ, pāpamittasaṃsaggato vā pāpataraṃ nāma natthī’’ti vatvā āha –</p>

<p rend="hangnum" n="21:484"><hi rend="paranum">21:484</hi><hi rend="dot">.</hi></p>

<p rend="gatha1"> ‘‘Kāḷapakkhe yathā cando, hāyateva suve suve;</p>

<p rend="gathalast">Kāḷapakkhūpamo rāja, asataṃ hoti samāgamo.</p>

<p rend="hangnum" n="21:485"><hi rend="paranum">21:485</hi><hi rend="dot">.</hi></p>

<p rend="gatha1"> ‘‘Yathāhaṃ rasakamāgamma, sūdaṃ kāpurisādhamaṃ;</p>

<p rend="gathalast">Akāsiṃ pāpakaṃ kammaṃ, yena gacchāmi duggatiṃ.</p>

<p rend="hangnum" n="21:486"><hi rend="paranum">21:486</hi><hi rend="dot">.</hi></p>

<p rend="gatha1"> ‘‘Sukkapakkhe <pb ed="V" n="5.0500" /> yathā cando, vaḍḍhateva suve suve;</p>

<p rend="gathalast">Sukkapakkhūpamo rāja, sataṃ hoti samāgamo.</p>

<p rend="hangnum" n="21:487"><hi rend="paranum">21:487</hi><hi rend="dot">.</hi></p>

<p rend="gatha1"> ‘‘Yathāhaṃ tuvamāgamma, sutasoma vijānahi;</p>

<p rend="gathalast">Kāhāmi kusalaṃ kammaṃ, yena gacchāmi suggatiṃ.</p>

<p rend="hangnum" n="21:488"><hi rend="paranum">21:488</hi><hi rend="dot">.</hi></p>

<p rend="gatha1"> ‘‘Thale yathā vāri janinda vuṭṭhaṃ, anaddhaneyyaṃ na ciraṭṭhitīkaṃ;</p>

<p rend="gathalast">Evampi <pb ed="P" n="5.0508" /> hoti asataṃ samāgamo, anaddhaneyyo udakaṃ thaleva.</p>

<p rend="hangnum" n="21:489"><hi rend="paranum">21:489</hi><hi rend="dot">.</hi></p>

<p rend="gatha1"> ‘‘Sare yathā vāri janinda vuṭṭhaṃ, ciraṭṭhitīkaṃ naravīraseṭṭha;</p>

<p rend="gathalast">Evampi ve hoti sataṃ samāgamo, ciraṭṭhitīko udakaṃ sareva.</p>

<p rend="hangnum" n="21:490"><hi rend="paranum">21:490</hi><hi rend="dot">.</hi></p>

<p rend="gatha1"> ‘‘Abyāyiko hoti sataṃ samāgamo, yāvampi tiṭṭheyya tatheva hoti;</p>

<p rend="gathalast">Khippañhi veti asataṃ samāgamo, tasmā sataṃ dhammo asabbhi ārakā’’ti.</p>

<p rend="bodytext">Tattha <hi rend="bold">suve suve</hi>ti divase divase. <hi rend="bold">Anaddhaneyya</hi>nti na addhānakkhamaṃ. <hi rend="bold">Sare</hi>ti samudde. <hi rend="bold">Naravīraseṭṭhā</hi>ti naresu vīriyena seṭṭha. <hi rend="bold">Udakaṃ sarevā</hi>ti samudde vuṭṭhaudakaṃ viya. <hi rend="bold">Abyāyiko</hi>ti avigacchanako. <hi rend="bold">Yāvampi</hi><pb ed="M" n="5.0550" /><hi rend="bold">tiṭṭheyyā</hi>ti yattakaṃ kālaṃ jīvitaṃ tiṭṭheyya, tattakaṃ kālaṃ tatheva hoti, na jīrati sappurisehi mittabhāvoti.</p>

<p rend="bodytext">Iti porisādo sattahi gāthāhi mahāsattasseva vaṇṇaṃ kathesi. Mahāsattopi porisādañca te ca rājāno gahetvā attano paccantagāmaṃ agamāsi. Paccantagāmavāsino mahāsattaṃ disvā nagaraṃ gantvā amaccānaṃ ācikkhiṃsu. Amaccā balakāyaṃ ādāya gantvā parivārayiṃsu. Mahāsatto tena parivārena bārāṇasirajjaṃ agamāsi. Antarāmagge janapadavāsino bodhisattassa paṇṇākāraṃ datvā anugacchiṃsu, mahanto parivāro ahosi, tena saddhiṃ bārāṇasiṃ pāpuṇi. Tadā porisādassa putto rājā hoti, senāpati kāḷahatthiyeva. Nāgarā rañño ārocayiṃsu – ‘‘mahārāja, sutasomo kira porisādaṃ dametvā ādāya idhāgacchati, nagaramassa pavisituṃ na dassāmā’’ti sīghaṃ nagaradvārāni pidahitvā āvudhahatthā aṭṭhaṃsu. Mahāsatto dvārānaṃ pihitabhāvaṃ ñatvā porisādañca parosatañca rājāno ohāya katipayehi amaccehi saddhiṃ āgantvā ‘‘ahaṃ sutasomarājā, dvāraṃ vivarathā’’ti āha. Purisā gantvā rañño ārocesuṃ. So ‘‘khippaṃ <pb ed="V" n="5.0501" /> vivarathā’’ti vivarāpesi. Mahāsatto nagaraṃ pāvisi. Rājā ca kāḷahatthi cassa paccuggamanaṃ <pb ed="P" n="5.0509" /> katvā ādāya pāsādaṃ āropayiṃsu.</p>

<p rend="bodytext">So rājapallaṅke nisīditvā porisādassa aggamahesiṃ sesāmacce ca pakkosāpetvā kāḷahatthiṃ āha – ‘‘kāḷahatthi, kasmā rañño nagaraṃ pavisituṃ na dethā’’ti? ‘‘So rajjaṃ kārento imasmiṃ nagare bahū manusse khādi, khattiyehi akattabbaṃ kari, sakalajambudīpaṃ chiddamakāsi, evarūpo pāpadhammo, tena kāraṇenā’’ti. ‘‘Idāni ‘so evarūpaṃ karissatī’ti mā cintayittha, ahaṃ taṃ dametvā sīlesu patiṭṭhāpesiṃ, jīvitahetupi kañci na viheṭhessati, natthi vo tato bhayaṃ, evaṃ mā karittha, puttehi nāma mātāpitaro paṭijaggitabbā, mātāpituposakā hi saggaṃ gacchanti, itare niraya’’nti evaṃ so nicāsane nisinnassa puttarājassa ovādaṃ datvā, ‘‘kāḷahatthi, tvaṃ rañño sahāyo ceva sevako ca, raññāpi mahante issariye patiṭṭhāpito, tayāpi rañño atthaṃ carituṃ vaṭṭatī’’ti senāpatimpi anusāsitvā, ‘‘devi, tvampi kulagehā āgantvā tassa santike aggamahesiṭṭhānaṃ patvā puttadhītāhi vaḍḍhippattā, tayāpi tassa atthaṃ carituṃ <pb ed="M" n="5.0551" /> vaṭṭatī’’ti deviyāpi ovādaṃ datvā tamevatthaṃ matthakaṃ pāpetuṃ dhammaṃ desento gāthā āha –</p>

<p rend="hangnum" n="21:491"><hi rend="paranum">21:491</hi><hi rend="dot">.</hi></p>

<p rend="gatha1"> ‘‘Na so rājā yo ajeyyaṃ jināti, na so sakhā yo sakhāraṃ jināti;</p>

<p rend="gathalast">Na sā bhariyā yā patino na vibheti, na te puttā ye na bharanti jiṇṇaṃ.</p>

<p rend="hangnum" n="21:492"><hi rend="paranum">21:492</hi><hi rend="dot">.</hi></p>

<p rend="gatha1"> ‘‘Na sā sabhā yattha na santi santo, na te santo ye na bhaṇanti dhammaṃ;</p>

<p rend="gathalast">Rāgañca dosañca pahāya mohaṃ, dhammaṃ bhaṇantāva bhavanti santo.</p>

<p rend="hangnum" n="21:493"><hi rend="paranum">21:493</hi><hi rend="dot">.</hi></p>

<p rend="gatha1"> ‘‘Nābhāsamānaṃ jānanti, missaṃ bālehi paṇḍitaṃ;</p>

<p rend="gathalast">Bhāsamānañca jānanti, desentaṃ amataṃ padaṃ.</p>

<p rend="hangnum" n="21:494"><hi rend="paranum">21:494</hi><hi rend="dot">.</hi></p>

<p rend="gatha1"> ‘‘Bhāsaye jotaye dhammaṃ, paggaṇhe isinaṃ dhajaṃ;</p>

<p rend="gathalast">Subhāsitaddhajā isayo, dhammo hi isinaṃ dhajo’’ti.</p>

<p rend="bodytext">Tattha <pb ed="P" n="5.0510" /><hi rend="bold">ajeyya</hi>nti ajeyyā nāma mātāpitaro, te jinanto rājā nāma na hoti. Sace tvampi pitu santakaṃ rajjaṃ labhitvā tassa paṭisattu hosi, akiccakārī nāma bhavissasi <pb ed="V" n="5.0502" />. <hi rend="bold">Sakhāraṃ jinātī</hi>ti kūṭaḍḍena jināti. Sace tvaṃ, kāḷahatthi, raññā saddhiṃ mittadhammaṃ na pūresi, adhammaṭṭho hutvā niraye nibbattissasi. <hi rend="bold">Na vibhetī</hi>ti na bhāyati. Sace tvaṃ rañño na bhāyasi, bhariyādhamme ṭhitā nāma na hosi, akiccakārī nāma bhavissasi. <hi rend="bold">Jiṇṇa</hi>nti mahallakaṃ. Tasmiñhi kāle abharantā puttā puttā nāma na honti.</p>

<p rend="bodytext"><hi rend="bold">Santo</hi>ti paṇḍitā. <hi rend="bold">Ye na bhaṇanti dhamma</hi>nti ye pucchitā saccasabhāvaṃ na vadanti, na te paṇḍitā nāma. <hi rend="bold">Dhammaṃ bhaṇantāvā</hi>ti ete rāgādayo pahāya parassa hitānukampakā hutvā sabhāvaṃ bhaṇantāva paṇḍitā nāma honti. <hi rend="bold">Nābhāsamāna</hi>nti na abhāsamānaṃ. <hi rend="bold">Amataṃ pada</hi>nti amatamahānibbānaṃ desentaṃ ‘‘paṇḍito’’ti jānanti, teneva porisādo maṃ ñatvā pasannacitto cattāro vare datvā pañcasu sīlesu patiṭṭhito. <hi rend="bold">Bhāsaye</hi>ti <pb ed="M" n="5.0552" /> paṇḍito puriso dhammaṃ bhāseyya joteyya, buddhādayo isayo yasmā dhammo etesaṃ dhajo, tasmā subhāsitaddhajā nāma subhāsitaṃ paggaṇhanti, bālā pana subhāsitaṃ paggaṇhantā nāma natthīti.</p>

<p rend="bodytext">Imassa dhammakathaṃ sutvā rājā ca senāpati ca devī ca tuṭṭhā ‘‘gacchāma, mahārāja, ānemā’’ti vatvā nagare bheriṃ carāpetvā nāgare sannipātetvā ‘‘tumhe mā bhāyittha, rājā kira dhamme patiṭṭhito, etha naṃ ānemā’’ti mahājanaṃ ādāya mahāsattaṃ purato katvā rañño santikaṃ gantvā vanditvā kappake upaṭṭhāpetvā kappitakesamassuṃ nhātānulittapasādhitaṃ rājānaṃ ratanarāsimhi ṭhapetvā abhisiñcitvā nagaraṃ pavesesuṃ. Porisādo rājā hutvā parosatānaṃ khattiyānaṃ mahāsattassa ca mahāsakkāraṃ kāresi. ‘‘Sutasomanarindena kira porisādaṃ dametvā rajje patiṭṭhāpito’’ti sakalajambudīpe mahākolāhalaṃ udapādi. Indapatthanagaravāsinopi ‘‘rājā no āgacchatū’’ti dūtaṃ pahiṇiṃsu. So tattha māsamattaṃ vasitvā, ‘‘samma, gacchāmahaṃ, tvaṃ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme akopetvā agatigamanaṃ pariharā’’ti porisādaṃ ovadi. Parosatāhi rājadhānīhi balakāyo yebhuyyena sannipati <pb ed="P" n="5.0511" />. So tena balakāyena parivuto bārāṇasito nikkhami. Porisādopi nikkhamitvā upaḍḍhapathā nivatti. Mahāsatto avāhanānaṃ rājūnaṃ vāhanāni datvā uyyojesi. Tepi rājāno tena saddhiṃ sammoditvā mahāsattaṃ vandanādīni katvā attano attano janapadaṃ agamiṃsu.</p>

<p rend="bodytext">Mahāsattopi nagaraṃ patvā indapatthanagaravāsīhi devanagaraṃ viya alaṅkatanagaraṃ pavisitvā mātāpitaro vanditvā madhurapaṭisanthāraṃ katvā mahātalaṃ abhiruhi. So dhammena rajjaṃ kārento cintesi <pb ed="V" n="5.0503" /> – ‘‘rukkhadevatā mayhaṃ bahūpakārā, balikammalābhamassā karissāmī’’ti. So tassa nigrodhassa avidūre mahantaṃ taḷākaṃ kāretvā bahūni kulāni pesetvā <pb ed="M" n="5.0553" /> gāmaṃ nivesesi. Gāmo mahā ahosi asītimattaāpaṇasahassapaṭimaṇḍito. Tampi rukkhamūlaṃ sākhantato paṭṭhāya samatalaṃ kāretvā parikkhittavedikatoraṇadvārayuttaṃ akāsi, devatā abhippasīdi. Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto. Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṃ pūrayiṃsu.</p>

<p rend="bodytext">Satthā imaṃ dhammadesanaṃ āharitvā saccāni pakāsetvā ‘‘na, bhikkhave, idānevāhaṃ aṅgulimālaṃ damemi, pubbepesa mayā damitoyevā’’ti vatvā jātakaṃ samodhānesi ‘‘tadā porisādo rājā aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo, sakko anuruddho, sesarājāno buddhaparisā, mātāpitaro mahārājakulāni, sutasomarājā pana ahameva ahosi’’nti.</p>

<p rend="centre">Mahāsutasomajātakavaṇṇanā pañcamā.</p>

<p rend="bodytext">Jātakuddānaṃ –</p>

<p rend="gatha1">Sumukho pana haṃsavaro ca mahā, sudhabhojaniko ca paro pavaro;</p>

<p rend="gathalast">Sakuṇāladijādhipativhayano, sutasomavaruttamasavhayanoti.</p>

<p rend="centre">Asītinipātavaṇṇanā niṭṭhitā.</p>

<p rend="centre">Pañcamo bhāgo niṭṭhito.</p>

<p rend="strong">(Chaṭṭho bhāgo)</p>

<p rend="chapter">22. Mahānipāto</p>

<p rend="title">(538) 1. Mūgapakkhajātakavaṇṇanā</p>

<p rend="bodytext"><hi rend="bold">Mā</hi><pb ed="V" n="6.0001" /><pb ed="M" n="6.0001" /><pb ed="P" n="6.0001" /><hi rend="bold">paṇḍiccayaṃ vibhāvayā</hi>ti idaṃ satthā jetavane viharanto mahābhinikkhamanaṃ ārabbha kathesi. Ekadivasañhi bhikkhū dhammasabhāyaṃ sannisinnā bhagavato nekkhammapāramiṃ vaṇṇayantā nisīdiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave, idāni mama pūritapāramissa rajjaṃ chaḍḍetvā mahābhinikkhamanaṃ <pb ed="V" n="6.0002" /> nāma anacchariyaṃ. Ahañhi pubbe aparipakke ñāṇe pāramiyo pūrentopi rajjaṃ chaḍḍetvā nikkhantoyevā’’ti vatvā tehi yācito atītaṃ āhari.</p>

<p rend="bodytext">Atīte kāsiraṭṭhe bārāṇasiyaṃ kāsirājā nāma dhammena rajjaṃ kāresi. Tassa soḷasasahassā itthiyo ahesuṃ. Tāsu ekāpi puttaṃ vā dhītaraṃ vā na labhi. Nāgarā ‘‘amhākaṃ rañño vaṃsānurakkhako ekopi putto natthī’’ti rājaṅgaṇe sannipatitvā <hi rend="bold">kusajātake</hi> (jā. 2.20.1 ādayo) āgatanayeneva rājānaṃ evamāhaṃsu ‘‘deva, puttaṃ patthethā’’ti. Rājā <pb ed="M" n="6.0002" /> tesaṃ vacanaṃ sutvā soḷasasahassā itthiyo ‘‘tumhe puttaṃ patthethā’’ti āṇāpesi. Tā candādīnaṃ devatānaṃ āyācanaupaṭṭhānādīni katvā patthentiyopi puttaṃ vā dhītaraṃ vā na labhiṃsu. Aggamahesī panassa maddarājadhītā candādevī nāma sīlasampannā ahosi. Rājā ‘‘bhadde, tvampi puttaṃ patthehī’’ti āha. Sā puṇṇamadivase uposathaṃ samādiyitvā cūḷasayane nipannāva attano sīlaṃ āvajjetvā ‘‘sacāhaṃ akhaṇḍasīlā iminā me saccena <pb ed="P" n="6.0002" /> putto uppajjatū’’ti saccakiriyaṃ akāsi.</p>

<p rend="bodytext">Tassā sīlatejena sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā ‘‘candādevī puttaṃ pattheti, handāhaṃ puttaṃ dassāmī’’ti tassānucchavikaṃ puttaṃ upadhārento bodhisattaṃ passi. Bodhisattopi tadāvīsativassāni bārāṇasiyaṃ rajjaṃ kāretvā tato cuto ussadaniraye nibbattitvā asītivassasahassāni tattha paccitvā tato cavitvā tāvatiṃsabhavane nibbatti. Tatthāpi yāvatāyukaṃ ṭhatvā tato cavitvā uparidevalokaṃ gantukāmo ahosi. Sakko tassa santikaṃ gantvā ‘‘mārisa, tayi manussaloke uppanne pāramiyo ca te pūrissanti, mahājanassa vuḍḍhi ca bhavissati, ayaṃ kāsirañño candādevī nāma aggamahesī puttaṃ pattheti, tassā kucchiyaṃ uppajjāhī’’ti vatvā aññesañca cavanadhammānaṃ pañcasatānaṃ devaputtānaṃ paṭiññaṃ gahetvā sakaṭṭhānameva agamāsi. So ‘‘sādhū’’ti sampaṭicchitvā pañcahi devaputtasatehi saddhiṃ devalokato cavitvā sayaṃ candādeviyā kucchimhi paṭisandhiṃ gaṇhi. Itare pana devaputtā amaccabhariyānaṃ kucchīsu paṭisandhiṃ gaṇhiṃsu.</p>

<p rend="bodytext">Tadā candādeviyā kucchi vajirapuṇṇā viya ahosi. Sā gabbhassa patiṭṭhitabhāvaṃ ñatvā rañño ārocesi. Taṃ sutvā rājā gabbhassa parihāraṃ dāpesi. Sā paripuṇṇagabbhā dasamāsaccayena dhaññapuññalakkhaṇasampannaṃ puttaṃ vijāyi. Taṃ divasameva amaccagehesu pañca kumārasatāni jāyiṃsu. Tasmiṃ khaṇe rājā amaccagaṇaparivuto mahātale nisinno ahosi. Athassa <pb ed="V" n="6.0003" /> ‘‘putto, te deva, jāto’’ti ārocayiṃsu. Tesaṃ vacanaṃ sutvā rañño puttapemaṃ uppajjitvā chaviyādīni chinditvā aṭṭhimiñjaṃ <pb ed="M" n="6.0003" /> āhacca aṭṭhāsi, abbhantare pīti uppajji, hadayaṃ sītalaṃ jātaṃ. So amacce pucchi ‘‘tuṭṭhā nu kho tumhe, mama putto jāto’’ti? ‘‘Kiṃ kathetha, deva, mayaṃ pubbe anāthā, idāni pana sanāthā jātā, sāmiko no laddho’’ti āhaṃsu. Rājā mahāsenaguttaṃ pakkosāpetvā āṇāpesi ‘‘mama puttassa parivāro laddhuṃ vaṭṭati, gaccha tvaṃ amaccagehesu ajja jātā dārakā kittakā nāmāti olokehī’’ti. So ‘‘sādhū’’ti sampaṭicchitvā amaccagehāni gantvā olokento pañca kumārasatāni disvā punāgantvā rañño ārocesi.</p>

<p rend="bodytext">Rājā pañcannaṃ dārakasatānaṃ kumārapasādhanāni pesetvā puna pañca dhātisatāni ca dāpesi. Mahāsattassa pana atidīghādidosavajjitā <pb ed="P" n="6.0003" /> alambatthaniyo madhurathaññāyo catusaṭṭhi dhātiyo adāsi. Atidīghāya hi itthiyā passe nisīditvā thaññaṃ pivato dārakassa gīvā dīghā hoti, atirassāya passe nisīditvā thaññaṃ pivanto dārako nippīḷitakhandhaṭṭhiko hoti, atikisāya passe nisīditvā thaññaṃ pivato dārakassa ūrū rujjanti, atithūlāya passe nisīditvā thaññaṃ pivanto dārako pakkhapādo hoti, atikāḷikāya khīraṃ atisītalaṃ hoti, atiodātāya khīraṃ atiuṇhaṃ hoti, lambatthaniyā passe nisīditvā thaññaṃ pivanto dārako nippīḷitanāsiko hoti. Kāsānañca pana itthīnaṃ khīraṃ atiambilaṃ hoti, sāsānañca pana itthīnaṃ khīraṃ atikaṭukādibhedaṃ hoti, tasmā te sabbepi dose vivajjetvā alambatthaniyo madhurathaññāyo catusaṭṭhi dhātiyo datvā mahantaṃ sakkāraṃ katvā candādeviyāpi varaṃ adāsi. Sāpi gahitakaṃ katvā ṭhapesi.</p>

<p rend="bodytext">Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṃ mahantaṃ sakkāraṃ katvā kumārassa antarāyābhāvaṃ pucchi. Te tassa lakkhaṇasampattiṃ disvā ‘‘mahārāja, dhaññapuññalakkhaṇasampanno ayaṃ kumāro, tiṭṭhatu ekadīpo, dvisahassaparivārānaṃ catunnampi mahādīpānaṃ rajjaṃ kāretuṃ samattho hoti, nāssa koci antarāyo <pb ed="M" n="6.0004" /> paññāyatī’’ti vadiṃsu. Rājā tesaṃ vacanaṃ sutvā tussitvā kumārassa nāmaṃ karonto yasmā kumārassa jātadivase sakalakāsiraṭṭhe devo vassi, yasmā ca rañño ceva amaccānañca hadayaṃ sītalaṃ jātaṃ, yasmā ca temayamāno jāto, tasmā ‘‘temiyakumāro’’tissa nāmaṃ akāsi. Atha naṃ dhātiyo ekamāsikaṃ alaṅkaritvā rañño santikaṃ ānayiṃsu. Rājā piyaputtaṃ āliṅgitvā sīse cumbitvā aṅke nisīdāpetvā ramayamāno nisīdi.</p>

<p rend="bodytext">Tasmiṃ <pb ed="V" n="6.0004" /> khaṇe cattāro corā ānītā. Rājā te disvā ‘‘tesu ekassa corassa sakaṇṭakāhi kasāhi pahārasahassaṃ karotha, ekassa saṅkhalikāya bandhitvā bandhanāgārapavesanaṃ karotha, ekassa sarīre sattipahāraṃ karotha, ekassa sūlāropanaṃ karothā’’ti āṇāpesi. Atha mahāsatto pitu vacanaṃ sutvā bhītatasito hutvā ‘‘aho mama pitā rajjaṃ nissāya atibhāriyaṃ nirayagāmikammaṃ akāsī’’ti cintesi. Punadivase pana taṃ setacchattassa heṭṭhā alaṅkatasirisayane nipajjāpesuṃ. So thokaṃ niddāyitvā pabuddho akkhīni ummīletvā setacchattaṃ olokento mahantaṃ sirivibhavaṃ passi. Athassa pakatiyāpi bhītatasitassa atirekataraṃ bhayaṃ uppajji. So ‘‘kuto nu <pb ed="P" n="6.0004" /> kho ahaṃ imaṃ coragehaṃ āgatomhī’’ti upadhārento jātissarañāṇena devalokato āgatabhāvaṃ ñatvā tato paraṃ olokento ussadaniraye pakkabhāvaṃ passi, tato paraṃ olokento tasmiṃyeva nagare rājabhāvaṃ aññāsi.</p>

<p rend="bodytext">Athassa ‘‘ahaṃ vīsativassāni bārāṇasiyaṃ rajjaṃ kāretvā asītivassasahassāni ussadaniraye pacciṃ, idāni punapi imasmiṃyeva coragehe nibbattomhi, pitā me hiyyo catūsu coresu ānītesu tathārūpaṃ pharusaṃ nirayasaṃvattanikaṃ kathaṃ kathesi, sacāhaṃ rajjaṃ kāressāmi, punapi niraye nibbattitvā mahādukkhaṃ anubhavissāmī’’ti āvajjentassa mahantaṃ bhayaṃ uppajji. Bodhisattassa kañcanavaṇṇaṃ sarīraṃ hatthena parimadditaṃ padumaṃ viya milātaṃ dubbaṇṇaṃ ahosi. So ‘‘kathaṃ nu kho imamhā coragehā mucceyya’’nti cintento nipajji. Atha naṃ ekasmiṃ attabhāve mātubhūtapubbā chatte <pb ed="M" n="6.0005" /> adhivatthā devadhītā assāsetvā ‘‘tāta temiyakumāra, mā bhāyi, mā soci, mā cintayi. Sace ito muccitukāmosi, tvaṃ apīṭhasappīpi pīṭhasappī viya hohi, abadhiropi badhiro viya hohi, amūgopi mūgo viya hohi, imāni tīṇi aṅgāni adhiṭṭhāya attano paṇḍitabhāvaṃ mā pakāsehī’’ti vatvā paṭhamaṃ gāthamāha –</p>

<p rend="hangnum" n="22:1"><hi rend="paranum">22:1</hi><hi rend="dot">.</hi></p>

<p rend="gatha1"> ‘‘Mā paṇḍiccayaṃ vibhāvaya, bālamato bhava sabbapāṇinaṃ;</p>

<p rend="gathalast">Sabbo taṃ jano ocināyatu, evaṃ tava attho bhavissatī’’ti.</p>

<p rend="bodytext">Tattha <hi rend="bold">paṇḍiccaya</hi>nti paṇḍiccaṃ, ayameva vā pāṭho. <hi rend="bold">Bālamato</hi>ti bālo iti sammato. <hi rend="bold">Sabbo jano</hi>ti sakalo antojano ceva bahijano ca. <hi rend="bold">Ocināyatū</hi>ti ‘‘nīharathetaṃ kāḷakaṇṇi’’nti avamaññatu, avajānātūti attho.</p>

<p rend="bodytext">So tassā vacanena assāsaṃ paṭilabhitvā –</p>

<p rend="hangnum" n="22:2"><hi rend="paranum">22:2</hi><hi rend="dot">.</hi></p>

<p rend="gatha1"> ‘‘Karomi <pb ed="V" n="6.0005" /> te taṃ vacanaṃ, yaṃ maṃ bhaṇasi devate;</p>

<p rend="gathalast">Atthakāmāsi me amma, hitakāmāsi devate’’ti. –</p>

<p rend="unindented">Imaṃ gāthaṃ vatvā tāni tīṇi aṅgāni adhiṭṭhāsi. Sā ca devadhītā antaradhāyi. Rājā puttassa anukkaṇṭhanatthāya tāni pañca kumārasatāni tassa santikeyeva ṭhapesi. Te dārakā thaññatthāya rodanti paridevanti. Mahāsatto pana nirayabhayatajjito ‘‘rajjato me sussitvā matameva seyyo’’ti na rodati na paridevati. Athassa dhātiyo taṃ pavattiṃ ñatvā candādeviyā <pb ed="P" n="6.0005" /> ārocayiṃsu. Sāpi rañño ārocesi. Rājā nemittake brāhmaṇe pakkosāpetvā pucchi. Atha brāhmaṇā āhaṃsu ‘‘deva, kumārassa pakativelaṃ atikkamitvā thaññaṃ dātuṃ vaṭṭati, evaṃ so rodamāno thanaṃ daḷhaṃ gahetvā sayameva pivissatī’’ti. Tato paṭṭhāya dhātiyo kumārassa pakativelaṃ atikkamitvā thaññaṃ denti. Dadamānā ca kadāci ekavāraṃ atikkamitvā denti, kadāci sakaladivasaṃ khīraṃ na denti.</p>

<p rend="centre">Vīmaṃsanakaṇḍaṃ</p>

<p rend="bodytext">So <pb ed="M" n="6.0006" /> nirayabhayatajjito sussantopi thaññatthāya na rodati, na paridevati. Atha naṃ arodantampi disvā ‘‘putto me chāto’’ti mātā vā thaññaṃ pāyeti, kadāci dhātiyo vā pāyenti. Sesadārakā thaññaṃ aladdhavelāyameva rodanti paridevanti. Mahāsatto pana nirayabhayatajjito na rodati, na paridevati, na niddāyati, na hatthapāde samiñjati, na saddaṃ karoti. Athassa dhātiyo ‘‘pīṭhasappīnaṃ hatthapādā nāma na evarūpā honti, mūgānaṃ hanukapariyosānaṃ nāma na evarūpaṃ hoti, badhirānaṃ kaṇṇasotāni nāma na evarūpāni honti, bhavitabbamettha kāraṇena, vīmaṃsissāma na’’nti cintetvā ‘‘khīrena tāva naṃ vīmaṃsissāmā’’ti sakaladivasaṃ khīraṃ na denti. So sussantopi khīratthāya saddaṃ na karoti. Athassa mātā ‘‘putto me chāto’’ti sayameva thaññaṃ pāyeti. Evaṃ antarantarā khīraṃ adatvā ekasaṃvaccharaṃ vīmaṃsantāpissa antaraṃ na passiṃsu.</p>

<p rend="bodytext">Tato amaccādayo rañño ārocesuṃ ‘‘ekavassikadārakā nāma pūvakhajjakaṃ piyāyanti, tena naṃ vīmaṃsissāmā’’ti pañca kumārasatāni tassa santikeyeva nisīdāpetvā nānāpūvakhajjakāni upanāmetvā bodhisattassa avidūre ṭhapetvā ‘‘yathāruci tāni pūvakhajjakāni <pb ed="V" n="6.0006" /> gaṇhathā’’ti paṭicchannaṭṭhāne tiṭṭhanti. Sesadārakā kalahaṃ karontā aññamaññaṃ paharantā taṃ taṃ gahetvā khādanti. Mahāsatto pana attānaṃ ovaditvā ‘‘tāta temiyakumāra, nirayabhayaṃ icchanto pūvakhajjakaṃ icchāhī’’ti nirayabhayatajjito pūvakhajjakaṃ na olokesi. Evaṃ pūvakhajjakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato ‘‘dvivassikadārakā nāma phalāphalaṃ piyāyanti, tena naṃ vīmaṃsissāmā’’ti nānāphalāni upanāmetvā bodhisattassa avidūre ṭhapetvā vīmaṃsiṃsu. Sesadārakā <pb ed="P" n="6.0006" /> kalahaṃ katvā yujjhantā taṃ taṃ gahetvā khādanti. So nirayabhayatajjito tampi na olokesi. Evaṃ phalāphalenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato ‘‘tivassikadārakā nāma kīḷanabhaṇḍakaṃ piyāyanti, tena naṃ vīmaṃsissāmā’’ti nānāsuvaṇṇamayāni hatthiassarūpakādīni kārāpetvā bodhisattassa avidūre ṭhapesuṃ. Sesadārakā aññamaññaṃ vilumpantā gaṇhiṃsu. Mahāsatto pana na kiñci olokesi. Evaṃ kīḷanabhaṇḍakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato <pb ed="M" n="6.0007" /> ‘‘catuvassikadārakā nāma bhojanaṃ piyāyanti, tena naṃ vīmaṃsissāmā’’ti nānābhojanāni upanāmesuṃ. Sesadārakā taṃ piṇḍaṃ piṇḍaṃ katvā bhuñjanti. Mahāsatto pana attānaṃ ovaditvā ‘‘tāta temiyakumāra, aladdhabhojanānaṃ te attabhāvānaṃ gaṇanā nāma natthī’’ti nirayabhayatajjito tampi na olokesi. Athassa mātā sayameva hadayena bhijjamānena viya asahantena sahatthena bhojanaṃ bhojesi. Evaṃ bhojanenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato ‘‘pañcavassikadārakā nāma aggino bhāyanti, tena naṃ vīmaṃsissāmā’’ti rājaṅgaṇe anekadvārayuttaṃ mahantaṃ gehaṃ kāretvā tālapaṇṇehi chādetvā taṃ sesadārakehi parivutaṃ tassa majjhe nisīdāpetvā aggiṃ denti. Sesadārakā aggiṃ disvā viravantā palāyiṃsu. Mahāsatto pana cintesi ‘‘nirayaaggisantāpanato idameva aggisantāpanaṃ sataguṇena sahassaguṇena satasahassaguṇena varatara’’nti nirodhasamāpanno mahāthero viya niccalova ahosi. Atha naṃ aggimhi āgacchante gahetvā apanenti. Evaṃ aggināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato <pb ed="V" n="6.0007" /> ‘‘chavassikadārakā nāma mattahatthino bhāyanti, tena naṃ vīmaṃsissāmā’’ti ekaṃ hatthiṃ susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe nisīdāpetvā taṃ hatthiṃ muñcanti. So koñcanādaṃ nadanto soṇḍāya bhūmiyaṃ pothento bhayaṃ dassento āgacchati. Sesadārakā taṃ disvā maraṇabhayabhītā disāvidisāsu palāyiṃsu. Mahāsatto pana mattahatthiṃ āgacchantaṃ disvā cintesi ‘‘caṇḍaniraye paccanato caṇḍahatthino hatthe maraṇameva seyyo’’ti nirayabhayatajjito tattheva nisīdi. Susikkhito hatthī mahāsattaṃ pupphakalāpaṃ viya ukkhipitvā aparāparaṃ katvā akilametvāva gacchati. Evaṃ hatthināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato ‘‘sattavassikadārakā nāma sappassa bhāyanti, tena naṃ vīmaṃsissāmā’’ti bodhisattaṃ sesadārakehi saddhiṃ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṃ. Sesadārakā te disvā viravantā palāyiṃsu. Mahāsatto pana nirayabhayaṃ āvajjetvā ‘‘caṇḍasappassa <pb ed="M" n="6.0008" /> mukhe vināsameva varatara’’nti nirodhasamāpanno mahāthero viya niccalova ahosi. Athassa sappo sakalasarīraṃ veṭhetvā matthake phaṇaṃ katvā acchi. Tadāpi so niccalova ahosi. Evaṃ sappenapi ekasaṃvaccharaṃ antarantarā vīmaṃsantāpissa neva antaraṃ passiṃsu <pb ed="P" n="6.0007" />.</p>

<p rend="bodytext">Tato ‘‘aṭṭhavassikadārakā nāma naṭasamajjaṃ piyāyanti, tena naṃ vīmaṃsissāmā’’ti taṃ pañcadārakasatehi saddhiṃ rājaṅgaṇe nisīdāpetvā naṭasamajjaṃ kārāpesuṃ. Sesadārakā taṃ naṭasamajjaṃ disvā ‘‘sādhu sādhū’’ti vadantā mahāhasitaṃ hasanti. Mahāsatto pana ‘‘niraye nibbattakāle tava khaṇamattampi hāso vā somanassaṃ vā natthī’’ti nirayabhayaṃ āvajjetvā niccalova ahosi, taṃ na olokesi. Evaṃ naṭasamajjenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato ‘‘navavassikadārakā nāma asino bhāyanti, tena naṃ vīmaṃsissāmā’’ti taṃ pañcadārakasatehi saddhiṃ rājaṅgaṇe nisīdāpetvā dārakānaṃ kīḷanakāle eko puriso phalikavaṇṇaṃ asiṃ gahetvā paribbhamanto nadanto vagganto tāsento laṅghanto apphoṭento mahāsaddaṃ karonto ‘‘kāsirañño kira kāḷakaṇṇī eko putto atthi, so kuhiṃ, sīsamassa chindissāmī’’ti abhidhāvati. Taṃ purisaṃ disvā sesadārakā bhītatasitā hutvā viravantā disāvidisāsu palāyiṃsu. Mahāsatto pana nirayabhayaṃ āvajjetvā ajānanto viya nisīdi. Atha <pb ed="V" n="6.0008" /> naṃ so puriso asinā sīse parāmasitvā ‘‘sīsaṃ te chindissāmī’’ti tāsentopi tāsetuṃ asakkonto apagami. Evaṃ khaggenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato dasavassikakāle panassa badhirabhāvavīmaṃsanatthaṃ sirisayane nisīdāpetvā sāṇiyā parikkhipāpetvā catūsu passesu chiddāni katvā tassa adassetvā heṭṭhāsayane saṅkhadhamake nisīdāpetvā ekappahāreneva saṅkhe dhamāpenti, ekaninnādaṃ ahosi. Amaccā catūsu passesu ṭhatvā sāṇiyā chiddehi olokentāpi mahāsattassa ekadivasampi satisammosaṃ vā hatthapādavikāraṃ vā phandanamattaṃ vā na passiṃsu. Evaṃ ekasaṃvaccharaṃ saṅkhasaddenapi antarantarā vīmaṃsantāpissa neva antaraṃ passiṃsu.</p>

<p rend="bodytext">Tato <pb ed="M" n="6.0009" /> parampi ekādasavassikakāle ekasaṃvaccharaṃ tatheva bherisaddena vīmaṃsantāpissa neva antaraṃ passiṃsu.</p>

<p rend="bodytext">Tato dvādasavassikakāle ‘‘dīpena naṃ vīmaṃsissāmā’’ti ‘‘rattibhāge andhakāre hatthaṃ vā pādaṃ vā phandāpeti nu kho, no’’ti ghaṭesu dīpe jāletvā sesadīpe nibbāpetvā thokaṃ andhakāre sayāpetvā ghaṭehi dīpe ukkhipitvā ekappahāreneva ālokaṃ katvā iriyāpathaṃ upadhārenti. Evaṃ dīpenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.</p>

<p rend="bodytext">Tato terasavassikakāle ‘‘phāṇitena <pb ed="P" n="6.0008" /> naṃ vīmaṃsissāmā’’ti sakalasarīraṃ phāṇitena makkhetvā bahumakkhike ṭhāne nipajjāpesuṃ. Makkhikā uṭṭhahanti, tā tassa sakalasarīraṃ parivāretvā sūcīhi vijjhamānā viya khādanti. So nirodhasamāpanno mahāthero viya niccalova ahosi. Evaṃ phāṇitenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.</p>

<p rend="bodytext">Athassa cuddasavassikakāle ‘‘idāni panesa mahallako jāto sucikāmo asucijigucchako, asucinā naṃ vīmaṃsissāmā’’ti tato paṭṭhāya naṃ neva nhāpenti na ca ācamāpenti. So uccārapassāvaṃ katvā tattheva palipanno sayati. Duggandhabhāvena panassa antarudhīnaṃ nikkhamanakālo viya ahosi, asucigandhena makkhikā khādanti. So niccalova ahosi <pb ed="V" n="6.0009" />. Atha naṃ parivāretvā ṭhitā dhātiyo āhaṃsu ‘‘tāta temiyakumāra, tvaṃ mahallako jāto, ko taṃ sabbadā paṭijaggissati, kiṃ na lajjasi, kasmā nipannosi, uṭṭhāya te sarīraṃ paṭijaggāhī’’ti akkosanti paribhāsanti. So tathārūpe paṭikūle gūtharāsimhi nimuggopi duggandhabhāvena yojanasatamatthake ṭhitānampi hadayuppatanasamatthassa gūthanirayassa duggandhabhāvaṃ āvajjetvā niccalova ahosi. Evaṃ asucināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Tato pannarasavassikakāle ‘‘aṅgārena naṃ vīmaṃsissāmā’’ti athassa heṭṭhāmañcake aggikapallāni ṭhapayiṃsu ‘‘appeva nāma uṇhena pīḷito <pb ed="M" n="6.0010" /> dukkhavedanaṃ asahanto vipphandanākāraṃ dasseyyā’’ti. Athassa sarīre phoṭāni uṭṭhahanti. Mahāsatto ‘‘avīcinirayasantāpo yojanasatamatthake pharati, tamhā dukkhato idaṃ dukkhaṃ sataguṇena sahassaguṇena satasahassaguṇena varatara’’nti adhivāsetvā niccalova ahosi. Athassa mātāpitaro bhijjamānahadayā viya manusse paṭikkamāpetvā taṃ tato aggisantāpanato apanetvā ‘‘tāta temiyakumāra, mayaṃ tava apīṭhasappiādibhāvaṃ jānāma. Na hi etesaṃ evarūpāni hatthapādakaṇṇasotāni honti, tvaṃ amhehi patthetvā laddhaputtako, mā no nāsehi, sakalajambudīpe vasantānaṃ rājūnaṃ santike garahato no mocehī’’ti yāciṃsu. Evaṃ so tehi yācitopi asuṇanto viya hutvā niccalova nipajji. Athassa mātāpitaro rodamānā paridevamānā paṭikkamanti <pb ed="P" n="6.0009" />. Ekadā mātā ekikā upasaṅkamitvā yācati, ekadā pitā ekakova upasaṅkamitvā yācati. Evaṃ ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Athassa soḷasavassikakāle amaccabrāhmaṇādayo cintayiṃsu ‘‘pīṭhasappī vā hotu, mūgo vā badhiro vā hotu, vaye pariṇate rajanīye arajjantā nāma natthi, dussanīye adussantā nāma natthi, samaye sampatte pupphavikasanaṃ viya hi dhammatā esā, nāṭakānampissa paccupaṭṭhāpetvā tāhi naṃ vīmaṃsissāmā’’ti. Tato uttamarūpadharā devakaññāyo viya vilāsasampannā nāṭakitthiyo pakkosāpetvā ‘‘yā kumāraṃ hasāpetuṃ vā kilesehi bandhituṃ vā sakkoti, sā tassa aggamahesī bhavissatī’’ti vatvā kumāraṃ gandhodakena nhāpetvā devaputtaṃ viya alaṅkaritvā devavimānasadise sirigabbhe supaññatte sirisayane āropetvā gandhadāmapupphadāmadhūmavāsacuṇṇādīhi antogabbhaṃ ekagandhasamodakaṃ katvā paṭikkamiṃsu. Atha naṃ tā itthiyo parivāretvā naccagītehi ceva madhuravacanādīhi ca nānappakārehi abhiramāpetuṃ vāyamiṃsu. So buddhisampannatāya tā itthiyo anoloketvā ‘‘imā itthiyo mama sarīrasamphassaṃ mā <pb ed="V" n="6.0010" /> vindantū’’ti adhiṭṭhahitvā assāsapassāse sannirumbhi, athassa sarīraṃ thaddhaṃ ahosi. Tā tassa sarīrasamphassaṃ avindantiyo hutvā ‘‘thaddhasarīro esa, nāyaṃ manusso, yakkho <pb ed="M" n="6.0011" /> bhavissatī’’ti bhītatasitā hutvā attānaṃ sandhāretuṃ asakkontiyo palāyiṃsu. Evaṃ nāṭakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</p>

<p rend="bodytext">Evaṃ soḷasa saṃvaccharāni soḷasahi mahāvīmaṃsāhi ceva anekāhi khuddakavīmaṃsāhi ca vīmaṃsamānāpi tassa cittaṃ pariggaṇhituṃ nāsakkhiṃsu.</p>

<p rend="centre">Vīmaṃsanakaṇḍaṃ niṭṭhitaṃ.</p>

<p rend="centre">Rajjayācanakaṇḍaṃ</p>

<p rend="bodytext">Tato rājā vippaṭisārī hutvā lakkhaṇapāṭhake brāhmaṇe pakkosāpetvā ‘‘tumhe kumārassa jātakāle ‘dhaññapuññalakkhaṇasampanno ayaṃ kumāro, nāssa koci antarāyo paññāyatī’ti me kathayittha, idāni pana so pīṭhasappī mūgabadhiro jāto, kathā vo na sametī’’ti āha. Brāhmaṇā vadiṃsu ‘‘mahārāja, ācariyehi adiṭṭhakaṃ nāma natthi, apica kho pana, deva, ‘rājakulehi patthetvā laddhaputtako kāḷakaṇṇī’ti <pb ed="P" n="6.0010" /> vutte ‘tumhākaṃ domanassaṃ siyā’ti na kathayimhā’’ti. Atha ne rājā evamāha ‘‘idāni pana kiṃ kātuṃ vaṭṭatī’’ti? ‘‘Mahārāja, imasmiṃ kumāre imasmiṃ gehe vasante tayo antarāyā paññāyissanti – jīvitassa vā antarāyo, setacchattassa vā antarāyo, aggamahesiyā vā antarāyo’’ti. ‘‘Tasmā, deva, papañcaṃ akatvā avamaṅgalarathe avamaṅgalaasse yojetvā tattha naṃ nipajjāpetvā pacchimadvārena nīharitvā āmakasusāne catubbhittikaṃ āvāṭaṃ khaṇitvā nikhaṇituṃ vaṭṭatī’’ti. Rājā antarāyabhayena bhīto tesaṃ vacanaṃ ‘‘sādhū’’ti sampaṭicchi.</p>

<p rend="bodytext">Tadā candādevī taṃ pavattiṃ sutvā turitaturitāva ekikā rājānaṃ upasaṅkamitvā vanditvā ‘‘deva, tumhehi mayhaṃ varo dinno, mayā ca gahitako katvā ṭhapito, idāni taṃ me dethā’’ti yāci. ‘‘Gaṇhāhi, devī’’ti. ‘‘Deva, puttassa me rajjaṃ dethā’’ti. ‘‘Na sakkā, devī’’ti. ‘‘Kiṃkāraṇā, devā’’ti. ‘‘Putto, te devi, kāḷakaṇṇī’’ti. ‘‘Tena hi, deva, yāvajīvaṃ adadantāpi satta vassāni dethā’’ti. ‘‘Na sakkā, devī’’ti. ‘‘Tena hi, deva, cha <pb ed="V" n="6.0011" /> vassāni dethā’’ti. ‘‘Na sakkā, devī’’ti. ‘‘Tena hi, deva, pañca vassāni dethā’’ti. ‘‘Na sakkā, devī’’ti. ‘‘Tena hi, deva, cattāri vassāni dethā’’ti. ‘‘Na sakkā, devī’’ti. ‘‘Tena hi, deva, tīṇi vassāni dethā’’ti. ‘‘Na sakkā, devī’’ti. ‘‘Tena hi, deva, dve vassāni dethā’’ti. ‘‘Na sakkā, devī’’ti. ‘‘Tena <pb ed="M" n="6.0012" /> hi, deva, ekavassaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, satta māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, cha māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, pañca māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, cattāri māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, tīṇi māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, dve māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, ekamāsaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, aḍḍhamāsaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, satta divasāni rajjaṃ dethā’’ti. Rājā ‘‘sādhu, devi, gaṇhāhī’’ti āha. Sā tasmiṃ khaṇe puttaṃ alaṅkārāpetvā ‘‘temiyakumārassa idaṃ rajja’’nti nagare bheriṃ carāpetvā sakalanagaraṃ alaṅkārāpetvā puttaṃ hatthikkhandhaṃ āropetvā setacchattaṃ tassa matthake kārāpetvā nagaraṃ padakkhiṇaṃ katvā puna āgantvā antonagaraṃ pavesetvā taṃ sirisayane nipajjāpetvā piyaputtaṃ sabbarattiṃ yāci ‘‘tāta temiyakumāra, taṃ nissāya soḷasa vassāni niddaṃ alabhitvā rodamānāya me akkhīni upakkāni, sokena me hadayaṃ bhijjamānaṃ viya ahosi, ahaṃ tava apīṭhasappiādibhāvaṃ jānāmi, mā maṃ anāthaṃ karī’’ti. Sā iminā upāyeneva punadivasepi punadivasepīti pañca divasāni yāci.</p>

<p rend="centre">Rajjayācanakaṇḍaṃ niṭṭhitaṃ.</p>

<p rend="bodytext">Atha chaṭṭhe divase rājā sunandaṃ nāma sārathiṃ pakkosāpetvā ‘‘tāta, sunandasārathi sve pātova avamaṅgalarathe avamaṅgalaasse yojetvā kumāraṃ tattha nipajjāpetvā pacchimadvārena nīharitvā āmakasusāne catubbhittikaṃ āvāṭaṃ khaṇitvā tattha naṃ pakkhipitvā kuddālapiṭṭhena matthakaṃ bhinditvā jīvitakkhayaṃ pāpetvā upari paṃsuṃ datvā pathavivaḍḍhanakammaṃ <pb ed="P" n="6.0011" /> katvā nhatvā ehī’’ti āṇāpesi. So ‘‘sādhu, devā’’ti sampaṭicchi. Atha chaṭṭhampi rattiṃ devī kumāraṃ yācitvā ‘‘tāta temiyakumāra, tava pitā kāsirājā taṃ sve pātova āmakasusāne nikhaṇituṃ āṇāpesi, sve pātova maraṇaṃ pāpuṇissasi puttā’’ti āha. Taṃ sutvā mahāsattassa ‘‘tāta temiyakumāra, soḷasa vassāni tayā kato vāyāmo <pb ed="M" n="6.0013" /> idāni matthakaṃ pakko’’ti <pb ed="V" n="6.0012" /> cintentassa abbhantare pīti uppajji. Mātuyā panassa hadayaṃ bhijjamānaṃ viya ahosi, evaṃ santepi ‘‘manoratho matthakaṃ pāpuṇissatī’’ti mātuyā saddhiṃ nālapi.</p>

<p rend="bodytext">Athassā rattiyā accayena pātova sunando sārathi rathaṃ yojento devatānubhāvena mahāsattassa pāramitānubhāvena ca maṅgalarathe maṅgalaasse yojetvā rathaṃ rājadvāre ṭhapetvā mahātalaṃ abhiruhitvā sirigabbhaṃ pavisitvā deviṃ vanditvā evamāha – ‘‘devi, mayhaṃ mā kujjha, rañño āṇā’’ti vatvā puttaṃ āliṅgitvā nipannaṃ deviṃ piṭṭhihatthena apanetvā pupphakalāpaṃ viya kumāraṃ ukkhipitvā pāsādā otari. Tadā candādevī uraṃ paharitvā mahantena saddena paridevitvā mahātale ohīyi. Atha naṃ mahāsatto oloketvā ‘‘mayi akathente mātā hadayena phalitena marissatī’’ti kathetukāmo hutvāpi ‘‘sace ahaṃ kathessāmi, soḷasa vassāni kato vāyāmo me mogho bhavissati, akathento panāhaṃ attano ca mātāpitūnañca mahājanassa ca paccayo bhavissāmī’’ti adhivāsesi.</p>

<p rend="bodytext">Atha naṃ sārathi rathaṃ āropetvā ‘‘pacchimadvārābhimukhaṃ rathaṃ pesessāmī’’ti cintetvā rathaṃ pesesi. Tadā mahāsattassa pāramitānubhāvena devatāviggahito hutvā rathaṃ nivattāpetvā pācīnadvārābhimukhaṃ rathaṃ pesesi, atha rathacakkaṃ ummāre patihaññi. Mahāsattopi tassa saddaṃ sutvā ‘‘manoratho me matthakaṃ patto’’ti suṭṭhutaraṃ tuṭṭhacitto ahosi. Ratho nagarā nikkhamitvā devatānubhāvena tiyojanikaṃ ṭhānaṃ gato. Tattha vanaghaṭaṃ sārathissa āmakasusānaṃ viya upaṭṭhāsi. So ‘‘idaṃ ṭhānaṃ phāsuka’’nti sallakkhetvā rathaṃ maggā okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṃ omuñcitvā bhaṇḍikaṃ katvā ekamantaṃ ṭhapetvā kuddālaṃ ādāya rathassa avidūre ṭhāne catubbhittikaṃ āvāṭaṃ khaṇituṃ ārabhi.</p>

<p rend="bodytext">Tato bodhisatto cintesi ‘‘ayaṃ me vāyāmakālo, ahañhi soḷasa vassāni hatthapāde na cālesiṃ, kiṃ nu kho me balaṃ atthi, udāhu no’’ti. So uṭṭhāya vāmahatthena dakkhiṇahatthaṃ, dakkhiṇahatthena vāmahatthaṃ <pb ed="M" n="6.0014" /><pb ed="P" n="6.0012" /> parāmasanto ubhohi hatthehi pāde sambāhitvā rathā otarituṃ cittaṃ uppādesi. Tāvadevassa pādapatitaṭṭhāne vātapuṇṇabhastacammaṃ viya mahāpathavī abbhuggantvā rathassa pacchimantaṃ āhacca aṭṭhāsi. Mahāsatto rathā otaritvā katipaye vāre aparāparaṃ caṅkamitvā ‘‘imināva niyāmena ekadivasaṃ yojanasatampi me gantuṃ balaṃ atthī’’ti ñatvā ‘‘sace, sārathi, mayā saddhiṃ virujjheyya, atthi nu kho me tena saha paṭivirujjhituṃ bala’’nti upadhārento rathassa pacchimantaṃ <pb ed="V" n="6.0013" /> gahetvā kumārakānaṃ kīḷanayānakaṃ viya ukkhipitvā rathaṃ paribbhamento aṭṭhāsi. Athassa ‘‘atthi me tena saha paṭivirujjhituṃ bala’’nti sallakkhetvā pasādhanatthāya cittaṃ uppajji.</p>

<p rend="bodytext">Taṃkhaṇaññeva sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā ‘‘temiyakumārassa manoratho matthakaṃ patto, idāni pasādhanatthāya cittaṃ uppannaṃ, kiṃ etassa mānusakena pasādhanenā’’ti dibbapasādhanaṃ gāhāpetvā vissakammadevaputtaṃ pakkosāpetvā ‘‘tāta vissakamma devaputta, tvaṃ gaccha, kāsirājassa puttaṃ temiyakumāraṃ alaṅkarohī’’ti āṇāpesi. So ‘‘sādhū’’ti sampaṭicchitvā tāvatiṃsabhavanato otaritvā tassa santikaṃ gantvā dasahi dussasahassehi veṭhanaṃ katvā dibbehi ceva mānusakehi ca alaṅkārehi sakkaṃ viya taṃ alaṅkaritvā sakaṭṭhānameva gato. So devarājalīlāya sārathissa khaṇanokāsaṃ gantvā āvāṭatīre ṭhatvā pucchanto tatiyaṃ gāthamāha –</p>

<p rend="hangnum" n="22:3"><hi rend="paranum">22:3</hi><hi rend="dot">.</hi></p>

<p rend="gatha1"> ‘‘Kiṃ nu santaramānova, kāsuṃ khaṇasi sārathi;</p>

<p rend="gathalast">Puṭṭho me samma akkhāhi, kiṃ kāsuyā karissasī’’ti.</p>

<p rend="bodytext">Tattha <hi rend="bold">kāsu</hi>nti āvāṭaṃ.</p>

<p rend="bodytext">Taṃ sutvā sārathi āvāṭaṃ khaṇanto uddhaṃ anoloketvāva catutthaṃ gāthāmāha –</p>

<p rend="hangnum" n="22:4"><hi rend="paranum">22:4</hi><hi rend="dot">.</hi></p>

<p rend="gatha1"> ‘‘Rañño mūgo ca pakkho ca, putto jāto acetaso;</p>

<p rend="gathalast">Somhi raññā samajjhiṭṭho, puttaṃ me nikhaṇaṃ vane’’ti.</p>

<p rend="bodytext">Tattha <hi rend="bold">pakkho</hi>ti pīṭhasappī. <hi rend="bold">‘‘Mūgo’’</hi>ti vacaneneva panassa badhirabhāvopi sijjhati badhirassa hi paṭivacanaṃ kathetuṃ asakkuṇeyyattā. <hi rend="bold">Acetaso</hi>ti acittako viya jāto. Soḷasa vassāni akathitattā evamāha <pb ed="M" n="6.0015" />. <hi rend="bold">Samajjhiṭṭho</hi>ti āṇatto, pesitoti attho. <hi rend="bold">Nikhaṇaṃ vane</hi>ti vane nikhaṇeyyāsi.</p>

<p rend="bodytext">Atha naṃ mahāsatto āha –</p>

<p rend="hangnum" n="22:5"><hi rend="paranum">22:5</hi><hi rend="dot">.</hi></p>

<p rend="gatha1"> ‘‘Na <pb ed="V" n="6.0014" /> badhiro na mūgosmi, na pakkho na ca vīkalo;</p>

<p rend="gathalast">Adhammaṃ sārathi kayirā, maṃ ce tvaṃ nikhaṇaṃ vane.</p>

<p rend="hangnum" n="22:6"><hi rend="paranum">22:6</hi><hi rend="dot">.</hi></p>

<p rend="gatha1"> ‘‘Ūrū <pb ed="P" n="6.0013" /> bāhuñca me passa, bhāsitañca suṇohi me;</p>

<p rend="gathalast">Adhammaṃ sārathi kayirā, maṃ ce tvaṃ nikhaṇaṃ vane’’ti.</p>

<p rend="bodytext">Tattha <hi rend="bold">na badhiro</hi>ti samma sārathi, sace taṃ rājā evarūpaṃ puttaṃ mārāpetuṃ āṇāpesi, ahaṃ pana evarūpo na bhavāmīti dīpetuṃ evamāha. <hi rend="bold">Maṃ ce tvaṃ nikhaṇaṃ vane</hi>ti sace badhirabhāvādivirahitaṃ evarūpaṃ maṃ vane nikhaṇeyyāsi, adhammaṃ kammaṃ kareyyāsīti attho. <hi rend="bold">‘‘Ūrū’’</hi>ti idaṃ so purimagāthaṃ sutvāpi naṃ anolokentameva disvā ‘‘alaṅkatasarīramassa dassessāmī’’ti cintetvā āha. Tassattho – samma sārathi, ime kañcanakadalikkhandhasadise ūrū, kanakacchaviṃ bāhuñca me passa, madhuravacanañca me suṇāhīti.</p>

<p rend="bodytext">Tato sārathi evaṃ cintesi ‘‘ko nu kho esa, āgatakālato paṭṭhāya attānameva vaṇṇetī’’ti. So āvāṭakhaṇanaṃ pahāya uddhaṃ olokento tassa rūpasampattiṃ disvā ‘‘ayaṃ puriso ko nu kho, manusso vā devo vā’’ti ajānanto imaṃ gāthamāha –</p>

<p rend="hangnum" n="22:7"><hi rend="paranum">22:7</hi><hi rend="dot">.</hi></p>

<p rend="gatha1"> ‘‘Devatā nusi gandhabbo, adu sakko purindado;</p>

<p rend="gathalast">Ko vā tvaṃ kassa vā putto, kathaṃ jānemu taṃ maya’’nti.</p>

<p rend="bodytext">Athassa mahāsatto attānaṃ ācikkhitvā dhammaṃ desento āha –</p>

<p rend="hangnum" n="22:8"><hi rend="paranum">22:8</hi><hi rend="dot">.</hi></p>

<p rend="gatha1"> ‘‘Namhi devo na gandhabbo, namhi sakko purindado;</p>

<p rend="gathalast">Kāsirañño ahaṃ putto, yaṃ kāsuyā nihaññasi.</p>

<p rend="hangnum" n="22:9"><hi rend="paranum">22:9</hi><hi rend="dot">.</hi></p>

<p rend="gatha1"> ‘‘Tassa rañño ahaṃ putto, yaṃ tvaṃ sammūpajīvasi;</p>

<p rend="gathalast">Adhammaṃ sārathi kayirā, maṃ ce tvaṃ nikhaṇaṃ vane.</p>

<p rend="hangnum" n="22:10"><hi rend="paranum">22:10</hi><hi rend="dot">.</hi></p>

<p rend="gatha1"> ‘‘Yassa <pb ed="M" n="6.0016" /> rukkhassa chāyāya, nisīdeyya sayeyya vā;</p>

<p rend="gathalast">Na tassa sākhaṃ bhañjeyya, mittadubbho hi pāpako.</p>

<p rend="hangnum" n="22:11"><hi rend="paranum">22:11</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="6.0015" /> rukkho tathā rājā, yathā sākhā tathā ahaṃ;</p>

<p rend="gatha2">Yathā chāyūpago poso, evaṃ tvamasi sārathi;</p>

<p rend="gathalast">Adhammaṃ sārathi kayirā, maṃ ce tvaṃ nikhaṇaṃ vane’’ti.</p>

<p rend="bodytext">Tattha <hi rend="bold">nihaññasī</hi>ti nihanissasi. Yaṃ tvaṃ ettha nihanissāmīti saññāya kāsuṃ khaṇasi, so ahanti dīpeti. So ‘‘rājaputto aha’’nti vuttepi na saddahatiyeva, madhurakathāya panassa bajjhitvā dhammaṃ suṇanto aṭṭhāsi. <hi rend="bold">Mittadubbho</hi>ti paribhuttachāyassa rukkhassa pattaṃ vā sākhaṃ vā aṅkuraṃ vā bhañjanto mittaghātako hoti lāmakapuriso, kimaṅgaṃ pana sāmiputtaghātako. <hi rend="bold">Chāyūpago</hi>ti paribhogatthāya chāyaṃ upagato puriso viya rājānaṃ nissāya jīvamāno tvanti vadati.</p>

<p rend="bodytext">So evaṃ <pb ed="P" n="6.0014" /> kathentepi bodhisatte na saddahatiyeva. Atha mahāsatto ‘‘saddahāpessāmi na’’nti devatānaṃ sādhukārena ceva attano ghosena ca vanaghaṭaṃ unnādento dasa mittapūjagāthā nāma ārabhi –</p>

<p rend="hangnum" n="22:12"><hi rend="paranum">22:12</hi><hi rend="dot">.</hi></p>

<p rend="gatha1"> ‘‘Pahūtabhakkho bhavati, vippavuṭṭho sakaṃgharā;</p>

<p rend="gathalast">Bahū naṃ upajīvanti, yo mittānaṃ na dubbhati.</p>

<p rend="hangnum" n="22:13"><hi rend="paranum">22:13</hi><hi rend="dot">.</hi></p>

<p rend="gatha1"> ‘‘Yaṃ yaṃ janapadaṃ yāti, nigame rājadhāniyo;</p>

<p rend="gathalast">Sabbattha pūjito hoti, yo mittānaṃ na dubbhati.</p>

<p rend="hangnum" n="22:14"><hi rend="paranum">22:14</hi><hi rend="dot">.</hi></p>

<p rend="gatha1"> ‘‘Nāssa corā pasāhanti, nātimaññanti khattiyā;</p>

<p rend="gathalast">Sabbe amitte tarati, yo mittānaṃ na dubbhati.</p>

<p rend="hangnum" n="22:15"><hi rend="paranum">22:15</hi><hi rend="dot">.</hi></p>

<p rend="gatha1"> ‘‘Akkuddho sagharaṃ eti, sabhāyaṃ paṭinandito;</p>

<p rend="gathalast">Ñātīnaṃ uttamo hoti, yo mittānaṃ na dubbhati.</p>

<p rend="hangnum" n="22:16"><hi rend="paranum">22:16</hi><hi rend="dot">.</hi></p>

<p rend="gatha1"> ‘‘Sakkatvā sakkato hoti, garu hoti sagāravo;</p>

<p rend="gathalast">Vaṇṇakittibhato hoti, yo mittānaṃ na dubbhati.</p>

<p rend="hangnum" n="22:17"><hi rend="paranum">22:17</hi><hi rend="dot">.</hi></p>

<p rend="gatha1"> ‘‘Pūjako <pb ed="V" n="6.0016" /><pb ed="M" n="6.0017" /> labhate pūjaṃ, vandako paṭivandanaṃ;</p>

<p rend="gathalast">Yasokittiñca pappoti, yo mittānaṃ na dubbhati.</p>

<p rend="hangnum" n="22:18"><hi rend="paranum">22:18</hi><hi rend="dot">.</hi></p>

<p rend="gatha1"> ‘‘Aggi yathā pajjalati, devatāva virocati;</p>

<p rend="gathalast">Siriyā ajahito hoti, yo mittānaṃ na dubbhati.</p>

<p rend="hangnum" n="22:19"><hi rend="paranum">22:19</hi><hi rend="dot">.</hi></p>

<p rend="gatha1"> ‘‘Gāvo tassa pajāyanti, khette vuttaṃ virūhati;</p>

<p rend="gathalast">Vuttānaṃ phalamasnāti, yo mittānaṃ na dubbhati.</p>

<p rend="hangnum" n="22:20"><hi rend="paranum">22:20</hi><hi rend="dot">.</hi></p>

<p rend="gatha1"> ‘‘Darito pabbatāto vā, rukkhato patito naro;</p>

<p rend="gathalast">Cuto patiṭṭhaṃ labhati, yo mittānaṃ na dubbhati.</p>

<p rend="hangnum" n="22:21"><hi rend="paranum">22:21</hi><hi rend="dot">.</hi></p>

<p rend="gatha1"> ‘‘Virūḷhamūlasantānaṃ, nigrodhamiva māluto;</p>

<p rend="gathalast">Amittā nappasāhanti, yo mittānaṃ na dubbhatī’’ti.</p>

<p rend="bodytext">Tattha <hi rend="bold">sakaṃ gharā</hi>ti sakagharā, ayameva vā pāṭho. <hi rend="bold">Na dubbhatī</hi>ti na dussati. <hi rend="bold">Mittāna</hi>nti buddhādīnaṃ kalyāṇamittānaṃ na dubbhati. <hi rend="bold">‘‘Sabbattha pūjito hotī’’</hi>ti idaṃ sīvalivatthunā vaṇṇetabbaṃ. <hi rend="bold">Na pasāhantī</hi>ti pasayhakāraṃ kātuṃ na sakkonti. Idaṃ saṃkiccasāmaṇeravatthunā dīpetabbaṃ. <hi rend="bold">‘‘Nātimaññanti khattiyā’’</hi>ti idaṃ jotikaseṭṭhivatthunā dīpetabbaṃ. <hi rend="bold">Taratī</hi>ti atikkamati. <hi rend="bold">Saghara</hi>nti attagharaṃ. Mittānaṃ dubbhanto attano gharaṃ āgacchantopi ghaṭṭitacitto kuddhova āgacchati, ayaṃ pana akuddhova sakagharaṃ eti. <hi rend="bold">Paṭinandito</hi>ti <pb ed="P" n="6.0015" /> bahūnaṃ sannipātaṭṭhāne amittadubbhino guṇakathaṃ kathenti, tāya so paṭinandito hoti pamuditacitto.</p>

<p rend="bodytext"><hi rend="bold">Sakkatvā sakkato hotī</hi>ti paraṃ sakkatvā sayampi parehi sakkato hoti. <hi rend="bold">Garu hoti sagāravo</hi>ti paresu sagāravo sayampi parehi garuko hoti. <hi rend="bold">Vaṇṇakittibhato</hi>ti bhatavaṇṇakitti, guṇañceva kittisaddañca ukkhipitvā caranto nāma hotīti attho. <hi rend="bold">Pūjako</hi>ti mittānaṃ pūjako hutvā sayampi pūjaṃ labhati. <hi rend="bold">Vandako</hi>ti buddhādīnaṃ kalyāṇamittānaṃ vandako hutvā punabbhave paṭivandanaṃ labhati. <hi rend="bold">Yasokittiñcā</hi>ti issariyaparivārañceva guṇakittiñca pappoti. Imāya gāthāya cittagahapatino vatthu (dha. pa. 73-74) kathetabbaṃ.</p>

<p rend="bodytext"><hi rend="bold">Pajjalatī</hi>ti <pb ed="V" n="6.0017" /><pb ed="M" n="6.0018" /> issariyaparivārena pajjalati. <hi rend="bold">Siriyā ajahito hotī</hi>ti ettha anāthapiṇḍikassa vatthu (dha. pa. 119-120) kathetabbaṃ. <hi rend="bold">Asnātī</hi>ti paribhuñjati. <hi rend="bold">‘‘Patiṭṭhaṃ labhatī’’</hi>ti idaṃ <hi rend="bold">cūḷapadumajātakena</hi> (jā. 1.2.85-86) dīpetabbaṃ. <hi rend="bold">Virūḷhamūlasantāna</hi>nti vaḍḍhitamūlapārohaṃ. <hi rend="bold">Amittā nappasāhantī</hi>ti ettha kuraraghariyasoṇattherassa mātu gehaṃ paviṭṭhacoravatthu kathetabbaṃ.</p>

<p rend="bodytext">Sunando sārathi ettakāhi gāthāhi dhammaṃ desentampi taṃ asañjānitvā ‘‘ko nu kho aya’’nti āvāṭakhaṇanaṃ pahāya rathasamīpaṃ gantvā tattha tañca pasādhanabhaṇḍañca ubhayaṃ adisvā puna āgantvā olokento taṃ sañjānitvā tassa pādesu patitvā añjaliṃ paggayha yācanto imaṃ gāthamāha –</p>

<p rend="hangnum" n="22:22"><hi rend="paranum">22:22</hi><hi rend="dot">.</hi></p>

<p rend="gatha1"> ‘‘Ehi taṃ paṭinessāmi, rājaputta sakaṃ gharaṃ;</p>

<p rend="gathalast">Rajjaṃ kārehi bhaddante, kiṃ araññe karissasī’’ti.</p>

<p rend="bodytext">Atha naṃ mahāsatto āha –</p>

<p rend="hangnum" n="22:23"><hi rend="paranum">22:23</hi><hi rend="dot">.</hi></p>

<p rend="gatha1"> ‘‘Alaṃ me tena rajjena, ñātakehi dhanena vā;</p>

<p rend="gathalast">Yaṃ me adhammacariyāya, rajjaṃ labbhetha sārathī’’ti.</p>

<p rend="bodytext">Tattha <hi rend="bold">ala</hi>nti paṭikkhepavacanaṃ.</p>

<p rend="bodytext">Sārathi āha –</p>

<p rend="hangnum" n="22:24"><hi rend="paranum">22:24</hi><hi rend="dot">.</hi></p>

<p rend="gatha1"> ‘‘Puṇṇapattaṃ maṃ lābhehi, rājaputta ito gato;</p>

<p rend="gathalast">Pitā mātā ca me dajjuṃ, rājaputta tayī gate.</p>

<p rend="hangnum" n="22:25"><hi rend="paranum">22:25</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Tepi attamanā dajjuṃ, rājaputta tayī gate.</p>

<p rend="hangnum" n="22:26"><hi rend="paranum">22:26</hi><hi rend="dot">.</hi></p>

<p rend="gatha1"> ‘‘Hatthārohā <pb ed="V" n="6.0018" /> anīkaṭṭhā, rathikā pattikārakā;</p>

<p rend="gathalast">Tepi attamanā dajjuṃ, rājaputta tayī gate.</p>

<p rend="hangnum" n="22:27"><hi rend="paranum">22:27</hi><hi rend="dot">.</hi></p>

<p rend="gatha1"> ‘‘Bahudhaññā jānapadā, negamā ca samāgatā;</p>

<p rend="gathalast">Upāyanāni me dajjuṃ, rājaputta tayī gate’’ti.</p>

<p rend="bodytext">Tattha <pb ed="M" n="6.0019" /><hi rend="bold">puṇṇapatta</hi>nti tuṭṭhidāyaṃ. <hi rend="bold">Dajju</hi>nti sattaratanavassaṃ vassantā viya mama ajjhāsayapūraṇaṃ tuṭṭhidāyaṃ dadeyyuṃ. Idaṃ so ‘‘appeva <pb ed="P" n="6.0016" /> nāma mayi anukampāya gaccheyyā’’ti cintetvā āha. <hi rend="bold">Vesiyānā cā</hi>ti vessā ca. <hi rend="bold">Upāyanānī</hi>ti paṇṇākārāni.</p>

<p rend="bodytext">Atha naṃ mahāsatto āha –</p>

<p rend="hangnum" n="22:28"><hi rend="paranum">22:28</hi><hi rend="dot">.</hi></p>

<p rend="gatha1"> ‘‘Pitu mātu cahaṃ catto, raṭṭhassa nigamassa ca;</p>

<p rend="gathalast">Atho sabbakumārānaṃ, natthi mayhaṃ sakaṃ gharaṃ.</p>

<p rend="hangnum" n="22:29"><hi rend="paranum">22:29</hi><hi rend="dot">.</hi></p>

<p rend="gatha1"> ‘‘Anuññāto ahaṃ matyā, sañcatto pitarā mahaṃ;</p>

<p rend="gathalast">Ekoraññe pabbajito, na kāme abhipatthaye’’ti.</p>

<p rend="bodytext">Tattha <hi rend="bold">pitu mātu cā</hi>ti pitarā ca mātarā ca ahaṃ catto. Itaresupi eseva nayo. <hi rend="bold">Matyā</hi>ti samma sārathi, ahaṃ sattāhaṃ rajjaṃ paricchinditvā varaṃ gaṇhantiyā mātarā anuññāto nāma. <hi rend="bold">Sañchatto</hi>ti suṭṭhu catto. <hi rend="bold">Pabbajito</hi>ti pabbajitvā araññe vasanatthāya nikkhantoti attho.</p>

<p rend="bodytext">Evaṃ mahāsattassa attano guṇe kathentassa pīti uppajji, tato pītivegena udānaṃ udānento āha –</p>

<p rend="hangnum" n="22:30"><hi rend="paranum">22:30</hi><hi rend="dot">.</hi></p>

<p rend="gatha1"> ‘‘Api ataramānānaṃ, phalāsāva samijjhati;</p>

<p rend="gathalast">Vipakkabrahmacariyosmi, evaṃ jānāhi sārathi.</p>

<p rend="hangnum" n="22:31"><hi rend="paranum">22:31</hi><hi rend="dot">.</hi></p>

<p rend="gatha1"> ‘‘Api <pb ed="V" n="6.0019" /> ataramānānaṃ, sammadattho vipaccati;</p>

<p rend="gathalast">Vipakkabrahmacariyosmi, nikkhanto akutobhayo’’ti.</p>

<p rend="bodytext">Tattha <hi rend="bold">phalāsāvā</hi>ti ataramānassa mama soḷasavassehi katavāyāmassa samiddhaṃ ajjhāsayaphalaṃ dassetuṃ evamāha. <hi rend="bold">Vipakkabrahmacariyosmī</hi>ti niṭṭhappattamanoratho. <hi rend="bold">Sammadattho vipaccatī</hi>ti sammā upāyena kāraṇena kattabbakiccaṃ sampajjati.</p>

<p rend="bodytext">Sārathi āha –</p>

<p rend="hangnum" n="22:32"><hi rend="paranum">22:32</hi><hi rend="dot">.</hi></p>

<p rend="gatha1"> ‘‘Evaṃ vaggukatho santo, visaṭṭhavacano casi;</p>

<p rend="gathalast">Kasmā pitu ca mātucca, santike na bhaṇī tadā’’ti.</p>

<p rend="bodytext">Tattha <hi rend="bold">vaggukatho</hi>ti sakhilakatho.</p>

<p rend="bodytext">Tato <pb ed="M" n="6.0020" /> mahāsatto āha –</p>

<p rend="hangnum" n="22:33"><hi rend="paranum">22:33</hi><hi rend="dot">.</hi></p>

<p rend="gatha1"> ‘‘Nāhaṃ asandhitā pakkho, na badhiro asotatā;</p>

<p rend="gathalast">Nāhaṃ ajivhatā mūgo, mā maṃ mūgamadhārayi.</p>

<p rend="hangnum" n="22:34"><hi rend="paranum">22:34</hi><hi rend="dot">.</hi></p>

<p rend="gatha1"> ‘‘Purimaṃ sarāmahaṃ jātiṃ, yattha rajjamakārayiṃ;</p>

<p rend="gathalast">Kārayitvā tahiṃ rajjaṃ, pāpatthaṃ nirayaṃ bhusaṃ.</p>

<p rend="hangnum" n="22:35"><hi rend="paranum">22:35</hi><hi rend="dot">.</hi></p>

<p rend="gatha1"> ‘‘Vīsatiñceva vassāni, tahiṃ rajjamakārayiṃ;</p>

<p rend="gathalast">Asītivassasahassāni, nirayamhi apaccisaṃ.</p>

<p rend="hangnum" n="22:36"><hi rend="paranum">22:36</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="6.0017" /> rajjassahaṃ bhīto, mā maṃ rajjābhisecayuṃ;</p>

<p rend="gathalast">Tasmā pitu ca mātucca, santike na bhaṇiṃ tadā.</p>

<p rend="hangnum" n="22:37"><hi rend="paranum">22:37</hi><hi rend="dot">.</hi></p>

<p rend="gatha1"> ‘‘Ucchaṅge <pb ed="V" n="6.0020" /> maṃ nisādetvā, pitā atthānusāsati;</p>

<p rend="gatha2">Ekaṃ hanatha bandhatha, ekaṃ khārāpatacchikaṃ;</p>

<p rend="gathalast">Ekaṃ sūlasmiṃ uppetha, iccassa manusāsati.</p>

<p rend="hangnum" n="22:38"><hi rend="paranum">22:38</hi><hi rend="dot">.</hi></p>

<p rend="gatha1"> ‘‘Tāyāhaṃ pharusaṃ sutvā, vācāyo samudīritā;</p>

<p rend="gatha2">Amūgo mūgavaṇṇena, apakkho pakkhasammato;</p>

<p rend="gathalast">Sake muttakarīsasmiṃ, acchāhaṃ samparipluto.</p>

<p rend="hangnum" n="22:39"><hi rend="paranum">22:39</hi><hi rend="dot">.</hi></p>

<p rend="gatha1"> ‘‘Kasirañca parittañca, tañca dukkhena saṃyutaṃ;</p>

<p rend="gathalast">Komaṃ jīvitamāgamma, veraṃ kayirātha kenaci.</p>

<p rend="hangnum" n="22:40"><hi rend="paranum">22:40</hi><hi rend="dot">.</hi></p>

<p rend="gatha1"> ‘‘Paññāya ca alābhena, dhammassa ca adassanā;</p>

<p rend="gathalast">Komaṃ jīvitamāgamma, veraṃ kayirātha kenaci.</p>

<p rend="hangnum" n="22:41"><hi rend="paranum">22:41</hi><hi rend="dot">.</hi></p>

<p rend="gatha1"> ‘‘Api ataramānānaṃ, phalāsāva samijjhati;</p>

<p rend="gathalast">Vipakkabrahmacariyosmi, evaṃ jānāhi sārathi.</p>

<p rend="hangnum" n="22:42"><hi rend="paranum">22:42</hi><hi rend="dot">.</hi></p>

<p rend="gatha1"> ‘‘Api ataramānānaṃ, sammadattho vipaccati;</p>

<p rend="gathalast">Vipakkabrahmacariyosmi, nikkhanto akutobhayo’’ti.</p>

<p rend="bodytext">Tattha <hi rend="bold">asandhitā</hi>ti sandhīnaṃ abhāvena. <hi rend="bold">Asotatā</hi>ti sotānaṃ abhāvena. <hi rend="bold">Ajivhatā</hi>ti samparivattanajivhāya abhāvena mūgo ahaṃ na <pb ed="M" n="6.0021" /> bhavāmi. <hi rend="bold">Yatthā</hi>ti yāya jātiyā bārāṇasinagare rajjaṃ akārayiṃ. <hi rend="bold">Pāpattha</hi>nti pāpataṃ. Patito asmīti vadati. <hi rend="bold">Rajjābhisecayu</hi>nti rajje abhisecayuṃ. <hi rend="bold">Nisādetvā</hi>ti nisīdāpetvā. <hi rend="bold">Atthānusāsatī</hi>ti atthaṃ anusāsati. <hi rend="bold">Khārāpatacchika</hi>nti sattīhi paharitvā khārāhi patacchikaṃ karotha. <hi rend="bold">Uppethā</hi>ti āvunatha. <hi rend="bold">Iccassa manusāsatī</hi>ti evamassa atthaṃ anusāsati. <hi rend="bold">Tāyāha</hi>nti tāyo vācāyo ahaṃ. <hi rend="bold">Pakkhasammato</hi>ti pakkho iti sammato ahosiṃ. <hi rend="bold">Acchāha</hi>nti acchiṃ ahaṃ, avasinti attho. <hi rend="bold">Samparipluto</hi>ti samparikiṇṇo, nimuggo hutvāti attho.</p>

<p rend="bodytext"><hi rend="bold">Kasira</hi>nti dukkhaṃ. <hi rend="bold">Paritta</hi>nti appaṃ. Idaṃ vuttaṃ hoti – sammasārathi, sacepi sattānaṃ jīvitaṃ <pb ed="V" n="6.0021" /> dukkhampi samānaṃ bahuciraṭṭhitikaṃ bhaveyya, pattheyya, parittampi samānaṃ sace sukhaṃ bhaveyya, pattheyya, idaṃ pana kasirañca parittañca sakalena vaṭṭadukkhena saṃyuttaṃ sannihitaṃ omadditaṃ. <hi rend="bold">Koma</hi>nti ko imaṃ. <hi rend="bold">Vera</hi>nti pāṇātipātādipañcavidhaṃ veraṃ. <hi rend="bold">Kenacī</hi>ti kenaci kāraṇena <pb ed="P" n="6.0018" />. <hi rend="bold">Paññāyā</hi>ti vipassanāpaññāya alābhena. <hi rend="bold">Dhammassā</hi>ti sotāpattimaggassa adassanena. Puna udānagāthāyo agantukāmatāya thirabhāvadassanatthaṃ kathesi.</p>

<p rend="bodytext">Taṃ sutvā sunando sārathi ‘‘ayaṃ kumāro evarūpaṃ rajjasiriṃ kuṇapaṃ viya chaḍḍetvā attano adhiṭṭhānaṃ abhinditvā ‘‘pabbajissāmīti araññaṃ paviṭṭho, mama iminā dujjīvitena ko attho, ahampi tena saddhiṃ pabbajissāmī’’ti cintetvā imaṃ gāthamāha –</p>

<p rend="hangnum" n="22:43"><hi rend="paranum">22:43</hi><hi rend="dot">.</hi></p>

<p rend="gatha1"> ‘‘Ahampi pabbajissāmi, rājaputta tavantike;</p>

<p rend="gathalast">Avhāyassu maṃ bhaddante, pabbajjā mama ruccatī’’ti.</p>

<p rend="bodytext">Tattha <hi rend="bold">tavantike</hi>ti tava santike. <hi rend="bold">Avhāyassūti</hi> ‘‘ehi pabbajāhī’’ti pakkosassu.</p>

<p rend="bodytext">Evaṃ tena yācitopi mahāsatto ‘‘sacāhaṃ idāneva taṃ pabbājessāmi, mātāpitaro idha nāgacchissanti, atha nesaṃ parihāni bhavissati, ime assā ca ratho ca pasādhanabhaṇḍañca idheva nassissanti, ‘yakkho so, khādito nu kho tena sārathī’ti garahāpi <pb ed="M" n="6.0022" /> me uppajjissatī’’ti cintetvā attano ca garahāmocanatthaṃ mātāpitūnañca vuḍḍhiṃ sampassanto asse ca rathañca pasādhanabhaṇḍañca tassa iṇaṃ katvā dassento imaṃ gāthamāha –</p>

<p rend="hangnum" n="22:44"><hi rend="paranum">22:44</hi><hi rend="dot">.</hi></p>

<p rend="gatha1"> ‘‘Rathaṃ niyyādayitvāna, anaṇo ehi sārathi;</p>

<p rend="gathalast">Anaṇassa hi pabbajjā, etaṃ isīhi vaṇṇita’’nti.</p>

<p rend="bodytext">Tattha <hi rend="bold">eta</hi>nti etaṃ pabbajjākaraṇaṃ buddhādīhi isīhi vaṇṇitaṃ pasatthaṃ thomitaṃ.</p>

<p rend="bodytext">Taṃ sutvā sārathi ‘‘sace mayi nagaraṃ gate esa aññattha gaccheyya, pitā cassa imaṃ pavattiṃ sutvā ‘puttaṃ me dassehī’ti puna āgato imaṃ na passeyya, rājadaṇḍaṃ me kareyya, tasmā ahaṃ attano guṇaṃ kathetvā aññatthāgamanatthāya paṭiññaṃ gaṇhissāmī’’ti cintento gāthādvayamāha –</p>

<p rend="hangnum" n="22:45"><hi rend="paranum">22:45</hi><hi rend="dot">.</hi></p>

<p rend="gatha1"> ‘‘Yadeva <pb ed="V" n="6.0022" /> tyāhaṃ vacanaṃ, akaraṃ bhaddamatthu te;</p>

<p rend="gathalast">Tadeva me tvaṃ vacanaṃ, yācito kattumarahasi.</p>

<p rend="hangnum" n="22:46"><hi rend="paranum">22:46</hi><hi rend="dot">.</hi></p>

<p rend="gatha1"> ‘‘Idheva tāva acchassu, yāva rājānamānaye;</p>

<p rend="gathalast">Appeva te pitā disvā, patīto sumano siyā’’ti.</p>

<p rend="bodytext">Tato <pb ed="P" n="6.0019" /> mahāsatto āha –</p>

<p rend="hangnum" n="22:47"><hi rend="paranum">22:47</hi><hi rend="dot">.</hi></p>

<p rend="gatha1"> ‘‘Karomi te taṃ vacanaṃ, yaṃ maṃ bhaṇasi sārathi;</p>

<p rend="gathalast">Ahampi daṭṭhukāmosmi, pitaraṃ me idhāgataṃ.</p>

<p rend="hangnum" n="22:48"><hi rend="paranum">22:48</hi><hi rend="dot">.</hi></p>

<p rend="gatha1"> ‘‘Ehi samma nivattassu, kusalaṃ vajjāsi ñātinaṃ;</p>

<p rend="gathalast">Mātaraṃ pitaraṃ mayhaṃ, vutto vajjāsi vandana’’nti.</p>

<p rend="bodytext">Tattha <hi rend="bold">karomi teta</hi>nti karomi te etaṃ vacanaṃ. <hi rend="bold">Ehi samma nivattassū</hi>ti samma sārathi, tattha gantvā ehi, ettova khippameva nivattassu. <hi rend="bold">Vutto vajjāsī</hi>ti mayā vutto hutvā ‘‘putto vo temiyakumāro vandatī’’ti vandanaṃ vadeyyāsīti attho.</p>

<p rend="bodytext">Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho mātāpitaro vanditvā sārathissa sāsanaṃ <pb ed="M" n="6.0023" /> adāsi. So sāsanaṃ gahetvā kumāraṃ padakkhiṇaṃ katvā rathamāruyha nagarābhimukho pāyāsi. Tamatthaṃ pakāsento satthā āha –</p>

<p rend="hangnum" n="22:49"><hi rend="paranum">22:49</hi><hi rend="dot">.</hi></p>

<p rend="gatha1"> ‘‘Tassa pāde gahetvāna, katvā ca naṃ padakkhiṇaṃ;</p>

<p rend="gathalast">Sārathi rathamāruyha, rājadvāraṃ upāgamī’’ti.</p>

<p rend="bodytext">Tassattho – bhikkhave, evaṃ vutto so sārathi, tassa kumārassa pāde gahetvā taṃ padakkhiṇaṃ katvā rathaṃ āruyha rājadvāraṃ upāgamīti.</p>

<p rend="bodytext">Tasmiṃ khaṇe candādevī sīhapañjaraṃ vivaritvā ‘‘kā nu kho me puttassa pavattī’’ti sārathissa <pb ed="V" n="6.0023" /> āgamanamaggaṃ olokentī taṃ ekakaṃ āgacchantaṃ disvā uraṃ paharitvā paridevi. Tamatthaṃ pakāsento satthā āha –</p>

<p rend="hangnum" n="22:50"><hi rend="paranum">22:50</hi><hi rend="dot">.</hi></p>

<p rend="gatha1"> ‘‘Suññaṃ mātā rathaṃ disvā, ekaṃ sārathimāgataṃ;</p>

<p rend="gathalast">Assupuṇṇehi nettehi, rodantī naṃ udikkhati.</p>

<p rend="hangnum" n="22:51"><hi rend="paranum">22:51</hi><hi rend="dot">.</hi></p>

<p rend="gatha1"> ‘‘Ayaṃ so sārathi eti, nihantvā mama atrajaṃ;</p>

<p rend="gathalast">Nihato nūna me putto, pathabyā bhūmivaḍḍhano.</p>

<p rend="hangnum" n="22:52"><hi rend="paranum">22:52</hi><hi rend="dot">.</hi></p>

<p rend="gatha1"> ‘‘Amittā nūna nandanti, patītā nūna verino;</p>

<p rend="gathalast">Āgataṃ sārathiṃ disvā, nihantvā mama atrajaṃ.</p>

<p rend="hangnum" n="22:53"><hi rend="paranum">22:53</hi><hi rend="dot">.</hi></p>

<p rend="gatha1"> ‘‘Suññaṃ mātā rathaṃ disvā, ekaṃ sārathimāgataṃ;</p>

<p rend="gathalast">Assupuṇṇehi nettehi, rodantī paripucchi naṃ.</p>

<p rend="hangnum" n="22:54"><hi rend="paranum">22:54</hi><hi rend="dot">.</hi></p>

<p rend="gatha1"> ‘‘Kiṃ nu mūgo kiṃnu pakkho, kiṃnu so vilapī tadā;</p>

<p rend="gathalast">Nihaññamāno bhūmiyā, taṃ me akkhāhi sārathi.</p>

<p rend="hangnum" n="22:55"><hi rend="paranum">22:55</hi><hi rend="dot">.</hi></p>

<p rend="gatha1"> ‘‘Kathaṃ hatthehi pādehi, mūgapakkho vivajjayi;</p>

<p rend="gathalast">Nihaññamāno bhūmiyā, taṃ me akkhāhi pucchito’’ti.</p>

<p rend="bodytext">Tattha <hi rend="bold">mātā</hi>ti temiyakumārassa mātā. <hi rend="bold">Pathabyā bhūmivaḍḍhano</hi>ti so mama putto bhūmivaḍḍhano hutvā pathabyā nihato nūna. <hi rend="bold">Rodantī paripucchi na</hi>nti taṃ rathaṃ ekamantaṃ ṭhapetvā mahātalaṃ <pb ed="P" n="6.0020" /> abhiruyha candādeviṃ vanditvā ekamante ṭhitaṃ sārathiṃ paripucchi. <hi rend="bold">Kinnū</hi>ti kiṃ nu so mama <pb ed="M" n="6.0024" /> putto mūgo eva pakkho eva. <hi rend="bold">Tadā</hi>ti yadā naṃ tvaṃ kāsuyaṃ pakkhipitvā kuddālena matthake pahari, tadā. <hi rend="bold">Nihaññamāno bhūmiyā</hi>ti tayā bhūmiyaṃ nihaññamāno kiṃ nu vilapi. <hi rend="bold">Taṃ me</hi>ti taṃ sabbaṃ aparihāpetvā me akkhāhi. <hi rend="bold">Vivajjayī</hi>ti ‘‘apehi sārathi, mā maṃ mārehī’’ti kathaṃ hatthehi pādehi ca phandanto taṃ apanudi, taṃ me kathehīti attho.</p>

<p rend="bodytext">Tato sārathi āha –</p>

<p rend="hangnum" n="22:56"><hi rend="paranum">22:56</hi><hi rend="dot">.</hi></p>

<p rend="gatha1"> ‘‘Akkheyyaṃ <pb ed="V" n="6.0024" /> te ahaṃ ayye, dajjāsi abhayaṃ mama;</p>

<p rend="gathalast">Yaṃ me sutaṃ vā diṭṭhaṃ vā, rājaputtassa santike’’ti.</p>

<p rend="bodytext">Tattha <hi rend="bold">dajjāsī</hi>ti sace abhayaṃ dadeyyāsi, so idaṃ ‘‘sacāhaṃ ‘tava putto neva mūgo na pakkho madhurakatho dhammakathiko’ti vakkhāmi, atha ‘kasmā taṃ gahetvā nāgatosī’ti rājā kuddho rājadaṇḍampi me kareyya, abhayaṃ tāva yācissāmī’’ti cintetvā āha.</p>

<p rend="bodytext">Atha naṃ candādevī āha –</p>

<p rend="hangnum" n="22:57"><hi rend="paranum">22:57</hi><hi rend="dot">.</hi></p>

<p rend="gatha1"> ‘‘Abhayaṃ samma te dammi, abhīto bhaṇa sārathi;</p>

<p rend="gathalast">Yaṃ te sutaṃ vā diṭṭhaṃ vā, rājaputtassa santike’’ti.</p>

<p rend="bodytext">Tato sārathi āha –</p>

<p rend="hangnum" n="22:58"><hi rend="paranum">22:58</hi><hi rend="dot">.</hi></p>

<p rend="gatha1"> ‘‘Na so mūgo na so pakkho, visaṭṭhavacano ca so;</p>

<p rend="gathalast">Rajjassa kira so bhīto, akarā ālaye bahū.</p>

<p rend="hangnum" n="22:59"><hi rend="paranum">22:59</hi><hi rend="dot">.</hi></p>

<p rend="gatha1"> ‘‘Purimaṃ sarati so jātiṃ, yattha rajjamakārayi;</p>

<p rend="gathalast">Kārayitvā tahiṃ rajjaṃ, pāpattha nirayaṃ bhusaṃ.</p>

<p rend="hangnum" n="22:60"><hi rend="paranum">22:60</hi><hi rend="dot">.</hi></p>

<p rend="gatha1"> ‘‘Vīsatiñceva vassāni, tahiṃ rajjamakārayi;</p>

<p rend="gathalast">Asītivassasahassāni, nirayamhi apacci so.</p>

<p rend="hangnum" n="22:61"><hi rend="paranum">22:61</hi><hi rend="dot">.</hi></p>

<p rend="gatha1"> ‘‘Tassa rajjassa so bhīto, mā maṃ rajjābhisecayuṃ;</p>

<p rend="gathalast">Tasmā pitu ca mātucca, santike na bhaṇī tadā.</p>

<p rend="hangnum" n="22:62"><hi rend="paranum">22:62</hi><hi rend="dot">.</hi></p>

<p rend="gatha1"> ‘‘Aṅgapaccaṅgasampanno <pb ed="M" n="6.0025" />, ārohapariṇāhavā;</p>

<p rend="gathalast">Visaṭṭhavacano pañño, magge saggassa tiṭṭhati.</p>

<p rend="hangnum" n="22:63"><hi rend="paranum">22:63</hi><hi rend="dot">.</hi></p>

<p rend="gatha1"> ‘‘Sace <pb ed="V" n="6.0025" /> tvaṃ daṭṭhukāmāsi, rājaputtaṃ tavatrajaṃ;</p>

<p rend="gathalast">Ehi taṃ pāpayissāmi, yattha sammati temiyo’’ti.</p>

<p rend="bodytext">Tattha <hi rend="bold">visaṭṭhavacano</hi>ti apalibuddhakatho. <hi rend="bold">Akarā ālaye bahū</hi>ti tumhākaṃ vañcanāni bahūni akāsi. <hi rend="bold">Pañño</hi>ti paññavā. <hi rend="bold">Sace tva</hi>nti rājānaṃ dhuraṃ katvā ubhopi te evamāha. <hi rend="bold">Yattha sammati temiyo</hi>ti yattha vo putto mayā gahitapaṭiñño hutvā acchati, tattha pāpayissāmi, idāni papañcaṃ akatvā lahuṃ gantuṃ vaṭṭatīti āha.</p>

<p rend="bodytext">Kumāro <pb ed="P" n="6.0021" /> pana sārathiṃ pesetvā pabbajitukāmo ahosi. Tadā sakko tassa manaṃ ñatvā tasmiṃ khaṇe vissakammadevaputtaṃ pakkosāpetvā ‘‘tāta vissakammadevaputta, temiyakumāro pabbajitukāmo, tvaṃ tassa paṇṇasālañca pabbajitaparikkhārañca māpetvā ehī’’ti pesesi. So ‘‘sādhū’’ti sampaṭicchitvā vegena gantvā tiyojanike vanasaṇḍe attano iddhibalena ramaṇīyaṃ assamaṃ māpetvā rattiṭṭhānadivāṭṭhānañca pokkharaṇiñca āvāṭañca akālaphalasampannaṃ rukkhañca katvā paṇṇasālasamīpe catuvīsatihatthappamāṇaṃ caṅkamaṃ māpetvā antocaṅkame ca phalikavaṇṇaṃ ruciraṃ vālukaṃ okiritvā sabbe pabbajitaparikkhāre māpetvā ‘‘ye pabbajitukāmā, te ime gahetvā pabbajantū’’ti bhittiyaṃ akkharāni likhitvā caṇḍavāḷe ca amanāpasadde sabbe migapakkhino ca palāpetvā sakaṭṭhānameva gato.</p>

<p rend="bodytext">Tasmiṃ khaṇe mahāsatto taṃ disvā sakkadattiyabhāvaṃ ñatvā, paṇṇasālaṃ pavisitvā vatthāni apanetvā, rattavākacīraṃ nivāsetvā ekaṃ pārupitvā ajinacammaṃ ekaṃse katvā jaṭāmaṇḍalaṃ bandhitvā kājaṃ aṃse katvā kattaradaṇḍamādāya paṇṇasālato nikkhamitvā pabbajitasiriṃ samubbahanto aparāparaṃ caṅkamitvā ‘‘aho sukhaṃ, aho sukha’’nti udānaṃ udānento paṇṇasālaṃ pavisitvā kaṭṭhattharaṇe nisinno pañca abhiññā aṭṭha samāpattiyo ca nibbattetvā sāyanhasamaye paṇṇasālato nikkhamitvā caṅkamanakoṭiyaṃ ṭhitakārarukkhato paṇṇāni gahetvā <pb ed="M" n="6.0026" />, sakkadattiyabhājane aloṇake atakke nidhūpane udake sedetvā amataṃ viya paribhuñjitvā cattāro brahmavihāre bhāvetvā tattha vāsaṃ kappesi.</p>

<p rend="bodytext">Kāsirājāpi sunandasārathissa vacanaṃ sutvā mahāsenaguttaṃ pakkosāpetvā taramānarūpova gamanasajjaṃ kāretuṃ āha –</p>

<p rend="hangnum" n="22:64"><hi rend="paranum">22:64</hi><hi rend="dot">.</hi></p>

<p rend="gatha1"> ‘‘Yojayantu <pb ed="V" n="6.0026" /> rathe asse, kacchaṃ nāgāna bandhatha;</p>

<p rend="gathalast">Udīrayantu saṅkhapaṇavā, vādantu ekapokkharā.</p>

<p rend="hangnum" n="22:65"><hi rend="paranum">22:65</hi><hi rend="dot">.</hi></p>

<p rend="gatha1"> ‘‘Vādantu bherī sannaddhā, vaggū vādantu dundubhī;</p>

<p rend="gathalast">Negamā ca maṃ anventu, gacchaṃ puttanivedako.</p>

<p rend="hangnum" n="22:66"><hi rend="paranum">22:66</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Khippaṃ yānāni yojentu, gacchaṃ puttanivedako.</p>

<p rend="hangnum" n="22:67"><hi rend="paranum">22:67</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Khippaṃ yānāni yojentu, gacchaṃ puttanivedako.</p>

<p rend="hangnum" n="22:68"><hi rend="paranum">22:68</hi><hi rend="dot">.</hi></p>

<p rend="gatha1"> ‘‘Samāgatā jānapadā, negamā ca samāgatā;</p>

<p rend="gathalast">Khippaṃ yānāni yojentu, gacchaṃ puttanivedako’’ti.</p>

<p rend="bodytext">Tattha <pb ed="P" n="6.0022" /><hi rend="bold">udīrayantū</hi>ti saddaṃ muñcantu. <hi rend="bold">Vādantū</hi>ti vajjantu. <hi rend="bold">Ekapokkharā</hi>ti ekamukhabheriyo. <hi rend="bold">Sannaddhā</hi>ti suṭṭhu naddhā. <hi rend="bold">Vaggū</hi>ti madhurassarā. <hi rend="bold">Gaccha</hi>nti gamissāmi. <hi rend="bold">Puttanivedako</hi>ti puttassa nivedako ovādako hutvā gacchāmi. Taṃ ovaditvā mama vacanaṃ gāhāpetvā tattheva taṃ ratanarāsimhi ṭhapetvā abhisiñcitvā ānetuṃ gacchāmīti adhippāyenevamāha. <hi rend="bold">Negamā</hi>ti kuṭumbikajanā. <hi rend="bold">Samāgatā</hi>ti sannipatitā hutvā.</p>

<p rend="bodytext">Evaṃ raññā āṇattā sārathino asse yojetvā rathe rājadvāre ṭhapetvā rañño ārocesuṃ. Tamatthaṃ pakāsento satthā āha –</p>

<p rend="hangnum" n="22:69"><hi rend="paranum">22:69</hi><hi rend="dot">.</hi></p>

<p rend="gatha1"> ‘‘Asse ca sārathī yutte, sindhave sīghavāhane;</p>

<p rend="gathalast">Rājadvāraṃ upāgacchuṃ, yuttā deva ime hayā’’ti.</p>

<p rend="bodytext">Tattha <pb ed="M" n="6.0027" /><hi rend="bold">asse</hi>ti sindhave sindhavajātike sīghavāhane javasampanne asse ādāya. <hi rend="bold">Sārathī</hi>ti sārathino. <hi rend="bold">Yutte</hi>ti rathesu yojite. <hi rend="bold">Upāgacchu</hi>nti te rathesu yutte asse ādāya āgamaṃsu, āgantvā ca pana ‘‘yuttā, deva, ime hayā’’ti ārocesuṃ.</p>

<p rend="bodytext">Tato <pb ed="V" n="6.0027" /> sārathīnaṃ vacanaṃ sutvā rājā upaḍḍhagāthamāha –</p>

<p rend="hangnum" n="22:70"><hi rend="paranum">22:70</hi><hi rend="dot">.</hi></p>

<p rend="gatha1"> ‘‘Thūlā javena hāyanti, kisā hāyanti thāmunā’’ti.</p>

<p rend="bodytext">Taṃ sutvā sārathinopi upaḍḍhagāthamāhaṃsu –</p>

<p rend="gathalast">‘‘Kise thūle vivajjetvā, saṃsaṭṭhā yojitā hayā’’ti.</p>

<p rend="bodytext">Tassattho – deva, kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.</p>

<p rend="bodytext">Atha rājā puttassa santikaṃ gacchanto cattāro vaṇṇe aṭṭhārasa seniyo sabbañca balakāyaṃ sannipātāpesi. Tassa sannipātentasseva tayo divasā atikkantā. Atha catutthe divase kāsirājā nagarato nikkhamitvā gahetabbayuttakaṃ gāhāpetvā assamapadaṃ gantvā puttena saddhiṃ paṭinandito paṭisanthāramakāsi. Tamatthaṃ pakāsento satthā āha –</p>

<p rend="hangnum" n="22:71"><hi rend="paranum">22:71</hi><hi rend="dot">.</hi></p>

<p rend="gatha1"> ‘‘Tato rājā taramāno, yuttamāruyha sandanaṃ;</p>

<p rend="gathalast">Itthāgāraṃ ajjhabhāsi, sabbāva anuyātha maṃ.</p>

<p rend="hangnum" n="22:72"><hi rend="paranum">22:72</hi><hi rend="dot">.</hi></p>

<p rend="gatha1"> ‘‘Vāḷabījanimuṇhīsaṃ, khaggaṃ chattañca paṇḍaraṃ;</p>

<p rend="gathalast">Upādhī rathamāruyha, suvaṇṇehi alaṅkatā.</p>

<p rend="hangnum" n="22:73"><hi rend="paranum">22:73</hi><hi rend="dot">.</hi></p>

<p rend="gatha1"> ‘‘Tato sa rājā pāyāsi, purakkhatvāna sārathiṃ;</p>

<p rend="gathalast">Khippameva upāgacchi, yattha sammati temiyo.</p>

<p rend="hangnum" n="22:74"><hi rend="paranum">22:74</hi><hi rend="dot">.</hi></p>

<p rend="gatha1"> ‘‘Tañca <pb ed="P" n="6.0023" /> disvāna āyantaṃ, jalantamiva tejasā;</p>

<p rend="gathalast">Khattasaṅghaparibyūḷhaṃ, temiyo etadabravi.</p>

<p rend="hangnum" n="22:75"><hi rend="paranum">22:75</hi><hi rend="dot">.</hi></p>

<p rend="gatha1"> ‘‘Kacci nu tāta kusalaṃ, kacci tāta anāmayaṃ;</p>

<p rend="gathalast">Sabbā ca rājakaññāyo, arogā mayha mātaro.</p>

<p rend="hangnum" n="22:76"><hi rend="paranum">22:76</hi><hi rend="dot">.</hi></p>

<p rend="gatha1"> ‘‘Kusalañceva <pb ed="V" n="6.0028" /><pb ed="M" n="6.0028" /> me putta, atho putta anāmayaṃ;</p>

<p rend="gathalast">Sabbā ca rājakaññāyo, arogā tuyha mātaro.</p>

<p rend="hangnum" n="22:77"><hi rend="paranum">22:77</hi><hi rend="dot">.</hi></p>

<p rend="gatha1"> ‘‘Kacci amajjapo tāta, kacci te suramappiyaṃ;</p>

<p rend="gathalast">Kacci sacce ca dhamme ca, dāne te ramate mano.</p>

<p rend="hangnum" n="22:78"><hi rend="paranum">22:78</hi><hi rend="dot">.</hi></p>

<p rend="gatha1"> ‘‘Amajjapo ahaṃ putta, atho me suramappiyaṃ;</p>

<p rend="gathalast">Atho sacce ca dhamme ca, dāne me ramate mano.</p>

<p rend="hangnum" n="22:79"><hi rend="paranum">22:79</hi><hi rend="dot">.</hi></p>

<p rend="gatha1"> ‘‘Kacci arogaṃ yoggaṃ te, kacci vahati vāhanaṃ;</p>

<p rend="gathalast">Kacci te byādhayo natthi, sarīrassupatāpanā.</p>

<p rend="hangnum" n="22:80"><hi rend="paranum">22:80</hi><hi rend="dot">.</hi></p>

<p rend="gatha1"> ‘‘Atho arogaṃ yoggaṃ me, atho vahati vāhanaṃ;</p>

<p rend="gathalast">Atho me byādhayo natthi, sarīrassupatāpanā.</p>

<p rend="hangnum" n="22:81"><hi rend="paranum">22:81</hi><hi rend="dot">.</hi></p>

<p rend="gatha1"> ‘‘Kacci antā ca te phītā, majjhe ca bahalā tava;</p>

<p rend="gathalast">Koṭṭhāgārañca kosañca, kacci te paṭisanthataṃ.</p>

<p rend="hangnum" n="22:82"><hi rend="paranum">22:82</hi><hi rend="dot">.</hi></p>

<p rend="gatha1"> ‘‘Atho antā ca me phītā, majjhe ca bahalā mama;</p>

<p rend="gathalast">Koṭṭhāgārañca kosañca, sabbaṃ me paṭisanthataṃ.</p>

<p rend="hangnum" n="22:83"><hi rend="paranum">22:83</hi><hi rend="dot">.</hi></p>

<p rend="gatha1"> ‘‘Svāgataṃ te mahārāja, atho te adurāgataṃ;</p>

<p rend="gathalast">Patiṭṭhapentu pallaṅkaṃ, yattha rājā nisakkatī’’ti.</p>

<p rend="bodytext">Tattha <hi rend="bold">upādhī rathamāruyhā</hi>ti suvaṇṇapādukā ca rathaṃ āropentūti attho. Ime tayo pāde puttassa tattheva abhisekakaraṇatthāya ‘‘pañca rājakakudhabhaṇḍāni gaṇhathā’’ti āṇāpento rājā āha. <hi rend="bold">Suvaṇṇehi alaṅkatā</hi>ti idaṃ pādukaṃ sandhāyāha. <hi rend="bold">Upāgacchī</hi>ti upāgato ahosi. Kāya velāyāti? Mahāsattassa kārapaṇṇāni pacitvā nibbāpentassa nisinnavelāya. <hi rend="bold">Jalantamiva tejasā</hi>ti rājatejena jalantaṃ viya. <hi rend="bold">Khattasaṅghaparibyūḷha</hi>nti kathāphāsukena amaccasaṅghena parivutaṃ, khattiyasamūhehi <pb ed="V" n="6.0029" /> vā parivāritaṃ. <hi rend="bold">Etadabravī</hi>ti kāsirājānaṃ bahi khandhāvāraṃ nivāsāpetvā <pb ed="M" n="6.0029" /> padasāva paṇṇasālaṃ āgantvā taṃ vanditvā nisinnaṃ paṭisanthāraṃ karonto etaṃ vacanaṃ abravi.</p>

<p rend="bodytext"><hi rend="bold">Kusalaṃ anāmaya</hi>nti ubhayenapi padena ārogyameva pucchati. <hi rend="bold">Kacci amajjapo</hi>ti kacci majjaṃ na pivasīti pucchati. <hi rend="bold">‘‘Appamatto’’</hi>tipi pāṭho, kusaladhammesu nappamajjasīti attho. <hi rend="bold">Suramappiya</hi>nti surāpānaṃ appiyaṃ. ‘‘Suramappiyā’’tipi pāṭho, surā appiyāti attho. <hi rend="bold">Dhamme</hi>ti dasavidhe rājadhamme. <hi rend="bold">Yogga</hi>nti yuge yuñjitabbaṃ <hi rend="bold">te</hi> tava assagoṇādikaṃ. <hi rend="bold">Kacci vahatī</hi>ti kacci arogaṃ hutvā vahati. <hi rend="bold">Vāhana</hi>nti hatthiassādi sabbaṃ vāhanaṃ. <hi rend="bold">Sarīrassupatāpanā</hi>ti sarīrassa upatāpakarā. <hi rend="bold">Antā</hi>ti paccantajanapadā. <hi rend="bold">Phītā</hi>ti iddhā subhikkhā, vatthābharaṇehi vā annapānehi vā paripuṇṇā gāḷhavāsā. <hi rend="bold">Majjhe cā</hi>ti raṭṭhassa majjhe. <hi rend="bold">Bahalā</hi>ti gāmanigamā ghanavāsā. <hi rend="bold">Paṭisanthata</hi>nti paṭicchāditaṃ guttaṃ, paripuṇṇaṃ vā. <hi rend="bold">Yattha rājā nisakkatī</hi>ti yasmiṃ pallaṅke rājā nisīdissati, taṃ paññāpentūti vadati.</p>

<p rend="bodytext">Rājā mahāsatte gāravena pallaṅke na nisīdati. Atha <pb ed="P" n="6.0024" /> mahāsatto ‘‘sace pallaṅke na nisīdati, paṇṇasanthāraṃ paññāpethā’’ti vatvā tasmiṃ paññatte nisīdanatthāya rājānaṃ nimantento gāthamāha –</p>

<p rend="hangnum" n="22:84"><hi rend="paranum">22:84</hi><hi rend="dot">.</hi></p>

<p rend="gatha1"> ‘‘Idheva te nisīdassu, niyate paṇṇasanthare;</p>

<p rend="gathalast">Etto udakamādāya, pāde pakkhālayassu te’’ti.</p>

<p rend="bodytext">Tattha <hi rend="bold">niyate</hi>ti susanthate. <hi rend="bold">Etto</hi>ti paribhogaudakaṃ dassento āha.</p>

<p rend="bodytext">Rājā mahāsatte gāravena paṇṇasanthārepi anisīditvā bhūmiyaṃ eva nisīdi. Mahāsattopi paṇṇasālaṃ pavisitvā taṃ kārapaṇṇakaṃ nīharitvā rājānaṃ tena nimantento gāthamāha –</p>

<p rend="hangnum" n="22:85"><hi rend="paranum">22:85</hi><hi rend="dot">.</hi></p>

<p rend="gatha1"> ‘‘Idampi paṇṇakaṃ mayhaṃ, randhaṃ rāja aloṇakaṃ;</p>

<p rend="gathalast">Paribhuñja mahārāja, pāhuno mesidhāgato’’ti.</p>

<p rend="bodytext">Atha <pb ed="M" n="6.0030" /> naṃ rājā āha –</p>

<p rend="hangnum" n="22:86"><hi rend="paranum">22:86</hi><hi rend="dot">.</hi></p>

<p rend="gatha1"> ‘‘Na <pb ed="V" n="6.0030" /> cāhaṃ paṇṇaṃ bhuñjāmi, na hetaṃ mayha bhojanaṃ;</p>

<p rend="gathalast">Sālīnaṃ odanaṃ bhuñje, suciṃ maṃsūpasecana’’nti.</p>

<p rend="bodytext">Tattha <hi rend="bold">na cāha</hi>nti paṭikkhepavacanaṃ.</p>

<p rend="bodytext">Rājā tathārūpaṃ attano rājabhojanaṃ vaṇṇetvā tasmiṃ mahāsatte gāravena thokaṃ paṇṇakaṃ hatthatale ṭhapetvā ‘‘tāta, tvaṃ evarūpaṃ bhojanaṃ bhuñjasī’’ti puttena saddhiṃ piyakathaṃ kathento nisīdi. Tasmiṃ khaṇe candādevī orodhena parivutā ekamaggena āgantvā bodhisattassa assamapadaṃ patvā piyaputtaṃ disvā tattheva patitvā visaññī ahosi. Tato paṭiladdhassāsā patitaṭṭhānato uṭṭhahitvā āgantvā bodhisattassa pāde daḷhaṃ gahetvā vanditvā assupuṇṇehi nettehi roditvā vandanaṭṭhānato uṭṭhāya ekamantaṃ nisīdi. Atha naṃ rājā ‘‘bhadde, tava puttassa bhojanaṃ passāhī’’ti vatvā thokaṃ paṇṇakaṃ tassā hatthe ṭhapetvā sesaitthīnampi thokaṃ thokaṃ adāsi. Tā sabbāpi ‘‘sāmi, evarūpaṃ bhojanaṃ bhuñjasī’’ti vadantiyo taṃ gahetvā attano attano sīse katvā ‘‘atidukkaraṃ karosi, sāmī’’ti vatvā namassamānā nisīdiṃsu. Rājā puna ‘‘tāta, idaṃ mayhaṃ acchariyaṃ hutvā upaṭṭhātī’’ti vatvā imaṃ gāthamāha –</p>

<p rend="hangnum" n="22:87"><hi rend="paranum">22:87</hi><hi rend="dot">.</hi></p>

<p rend="gatha1"> ‘‘Accherakaṃ maṃ paṭibhāti, ekakampi rahogataṃ;</p>

<p rend="gathalast">Edisaṃ bhuñjamānānaṃ, kena vaṇṇo pasīdatī’’ti.</p>

<p rend="bodytext">Tattha <hi rend="bold">ekaka</hi>nti tāta, taṃ ekakampi rahogataṃ iminā bhojanena yāpentaṃ disvā mama acchariyaṃ hutvā upaṭṭhāti. <hi rend="bold">Edisa</hi>nti evarūpaṃ aloṇakaṃ atakkaṃ nidhūpanaṃ randhaṃ pattaṃ bhuñjantānaṃ kena kāraṇena vaṇṇo pasīdatīti naṃ pucchi.</p>

<p rend="bodytext">Athassa <pb ed="P" n="6.0025" /> so ācikkhanto āha –</p>

<p rend="hangnum" n="22:88"><hi rend="paranum">22:88</hi><hi rend="dot">.</hi></p>

<p rend="gatha1"> ‘‘Eko rāja nipajjāmi, niyate paṇṇasanthare;</p>

<p rend="gathalast">Tāya me ekaseyyāya, rāja vaṇṇo pasīdati.</p>

<p rend="hangnum" n="22:89"><hi rend="paranum">22:89</hi><hi rend="dot">.</hi></p>

<p rend="gatha1"> ‘‘Na <pb ed="M" n="6.0031" /> ca nettiṃsabandhā me, rājarakkhā upaṭṭhitā;</p>

<p rend="gathalast">Tāya me sukhaseyyāya, rājavaṇṇo pasīdati.</p>

<p rend="hangnum" n="22:90"><hi rend="paranum">22:90</hi><hi rend="dot">.</hi></p>

<p rend="gatha1"> ‘‘Atītaṃ <pb ed="V" n="6.0031" /> nānusocāmi, nappajappāmināgataṃ;</p>

<p rend="bodytext">Paccuppannena yāpemi, tena vaṇṇo pasīdati.</p>

<p rend="hangnum" n="22:91"><hi rend="paranum">22:91</hi><hi rend="dot">.</hi></p>

<p rend="gatha1"> ‘‘Anāgatappajappāya, atītassānusocanā;</p>

<p rend="gathalast">Etena bālā sussanti, naḷova harito luto’’ti.</p>

<p rend="bodytext">Tattha <hi rend="bold">nettiṃsabandhā</hi>ti khaggabandhā. <hi rend="bold">Rājarakkhā</hi>ti rājānaṃ rakkhitā. <hi rend="bold">Nappajappāmī</hi>ti na patthemi. <hi rend="bold">Harito</hi>ti haritavaṇṇo. <hi rend="bold">Luto</hi>ti luñcitvā ātape khittanaḷo viya.</p>

<p rend="bodytext">Atha rājā ‘‘idheva naṃ abhisiñcitvā ādāya gamissāmī’’ti cintetvā rajjena nimantento āha –</p>

<p rend="hangnum" n="22:92"><hi rend="paranum">22:92</hi><hi rend="dot">.</hi></p>

<p rend="gatha1"> ‘‘Hatthānīkaṃ rathānīkaṃ, asse pattī ca vammino;</p>

<p rend="gathalast">Nivesanāni rammāni, ahaṃ putta dadāmi te.</p>

<p rend="hangnum" n="22:93"><hi rend="paranum">22:93</hi><hi rend="dot">.</hi></p>

<p rend="gatha1"> ‘‘Itthāgārampi te dammi, sabbālaṅkārabhūsitaṃ;</p>

<p rend="gathalast">Tā putta paṭipajjassu, tvaṃ no rājā bhavissasi.</p>

<p rend="hangnum" n="22:94"><hi rend="paranum">22:94</hi><hi rend="dot">.</hi></p>

<p rend="gatha1"> ‘‘Kusalā naccagītassa, sikkhitā cāturitthiyo;</p>

<p rend="gathalast">Kāme taṃ ramayissanti, kiṃ araññe karissasi.</p>

<p rend="hangnum" n="22:95"><hi rend="paranum">22:95</hi><hi rend="dot">.</hi></p>

<p rend="gatha1"> ‘‘Paṭirājūhi te kaññā, ānayissaṃ alaṅkatā;</p>

<p rend="gathalast">Tāsu putte janetvāna, atha pacchā pabbajissasi.</p>

<p rend="hangnum" n="22:96"><hi rend="paranum">22:96</hi><hi rend="dot">.</hi></p>

<p rend="gatha1"> ‘‘Yuvā ca daharo cāsi, paṭhamuppattiko susu;</p>

<p rend="gathalast">Rajjaṃ kārehi bhaddante, kiṃ araññe karissasī’’ti.</p>

<p rend="bodytext">Tattha <hi rend="bold">hatthānīka</hi>nti dasahatthito paṭṭhāya hatthānīkaṃ nāma, tathā <hi rend="bold">rathānīkaṃ. Vammino</hi>ti vammabaddhasūrayodhe. <hi rend="bold">Kusalā</hi>ti chekā. <hi rend="bold">Sikkhitā</hi>ti aññesupi itthikiccesu sikkhitā. <hi rend="bold">Cāturitthiyo</hi>ti caturā vilāsā itthiyo, atha vā caturā nāgarā itthiyo, atha vā caturā <pb ed="M" n="6.0032" /> nāma <pb ed="V" n="6.0032" /> nāṭakitthiyo. <hi rend="bold">Paṭirājūhi te kaññā</hi>ti aññehi rājūhi tava rājakaññāyo ānayissāmi. <hi rend="bold">Yuvā</hi>ti yobbanappatto. <hi rend="bold">Daharo</hi>ti taruṇo. <hi rend="bold">Paṭhamuppattiko</hi>ti paṭhamavayena uppattito samuggato. <hi rend="bold">Susū</hi>ti atitaruṇo.</p>

<p rend="bodytext">Ito paṭṭhāya bodhisattassa dhammakathā hoti –</p>

<p rend="hangnum" n="22:97"><hi rend="paranum">22:97</hi><hi rend="dot">.</hi></p>

<p rend="gatha1"> ‘‘Yuvā care brahmacariyaṃ, brahmacārī yuvā siyā;</p>

<p rend="gathalast">Daharassa hi pabbajjā, etaṃ isīhi vaṇṇitaṃ.</p>

<p rend="hangnum" n="22:98"><hi rend="paranum">22:98</hi><hi rend="dot">.</hi></p>

<p rend="gatha1"> ‘‘Yuvā <pb ed="P" n="6.0026" /> care brahmacariyaṃ, brahmacārī yuvā siyā;</p>

<p rend="gathalast">Brahmacariyaṃ carissāmi, nāhaṃ rajjena matthiko.</p>

<p rend="hangnum" n="22:99"><hi rend="paranum">22:99</hi><hi rend="dot">.</hi></p>

<p rend="gatha1"> ‘‘Passāmi vohaṃ daharaṃ, amma tāta vadantaraṃ;</p>

<p rend="gathalast">Kicchāladdhaṃ piyaṃ puttaṃ, appatvāva jaraṃ mataṃ.</p>

<p rend="hangnum" n="22:100"><hi rend="paranum">22:100</hi><hi rend="dot">.</hi></p>

<p rend="gatha1"> ‘‘Passāmi vohaṃ dahariṃ, kumāriṃ cārudassaniṃ;</p>

<p rend="gathalast">Navavaṃsakaḷīraṃva, paluggaṃ jīvitakkhayaṃ.</p>

<p rend="hangnum" n="22:101"><hi rend="paranum">22:101</hi><hi rend="dot">.</hi></p>

<p rend="gatha1"> ‘‘Daharāpi hi mīyanti, narā ca atha nāriyo;</p>

<p rend="gathalast">Tattha ko vissase poso, ‘daharomhī’ti jīvite.</p>

<p rend="hangnum" n="22:102"><hi rend="paranum">22:102</hi><hi rend="dot">.</hi></p>

<p rend="gatha1"> ‘‘Yassa ratyā vivasāne, āyu appataraṃ siyā;</p>

<p rend="gathalast">Appodakeva macchānaṃ, kiṃ nu komārakaṃ tahiṃ.</p>

<p rend="hangnum" n="22:103"><hi rend="paranum">22:103</hi><hi rend="dot">.</hi></p>

<p rend="gatha1"> ‘‘Niccamabbhāhato loko, niccañca parivārito;</p>

<p rend="gathalast">Amoghāsu vajantīsu, kiṃ maṃ rajjebhisiñcasī’’ti.</p>

<p rend="bodytext">Kāsirājā āha –</p>

<p rend="hangnum" n="22:104"><hi rend="paranum">22:104</hi><hi rend="dot">.</hi></p>

<p rend="gatha1"> ‘‘Kena <pb ed="V" n="6.0033" /> mabbhāhato loko, kena ca parivārito;</p>

<p rend="gathalast">Kāyo amoghā gacchanti, taṃ me akkhāhi pucchito’’ti.</p>

<p rend="bodytext">Bodhisatto āha –</p>

<p rend="hangnum" n="22:105"><hi rend="paranum">22:105</hi><hi rend="dot">.</hi></p>

<p rend="gatha1"> ‘‘Maccunābbhāhato loko, jarāya parivārito;</p>

<p rend="gathalast">Ratyo amoghā gacchanti, evaṃ jānāhi khattiya.</p>

<p rend="hangnum" n="22:106"><hi rend="paranum">22:106</hi><hi rend="dot">.</hi></p>

<p rend="gatha1"> ‘‘Yathāpi <pb ed="M" n="6.0033" /> tante vitate, yaṃ yadevūpavīyati;</p>

<p rend="gathalast">Appakaṃ hoti vetabbaṃ, evaṃ maccāna jīvitaṃ.</p>

<p rend="hangnum" n="22:107"><hi rend="paranum">22:107</hi><hi rend="dot">.</hi></p>

<p rend="gatha1"> ‘‘Yathā vārivaho pūro, gacchaṃ nupanivattati;</p>

<p rend="gathalast">Evamāyu manussānaṃ, gacchaṃ nupanivattati.</p>

<p rend="hangnum" n="22:108"><hi rend="paranum">22:108</hi><hi rend="dot">.</hi></p>

<p rend="gatha1"> ‘‘Yathā vārivaho pūro, vahe rukkhepakūlaje;</p>

<p rend="gathalast">Evaṃ jarāmaraṇena, vuyhante sabbapāṇino’’ti.</p>

<p rend="bodytext">Tattha <hi rend="bold">brahmacārī yuvā siyā</hi>ti brahmacariyaṃ caranto yuvā bhaveyya. <hi rend="bold">Isīhi vaṇṇita</hi>nti buddhādīhi isīhi thomitaṃ pasatthaṃ. <hi rend="bold">Nāhaṃ rajjena matthiko</hi>ti ahaṃ rajjena atthiko na homi. <hi rend="bold">Amma tāta vadantara</hi>nti ‘‘amma, tātā’’ti vadantaṃ. <hi rend="bold">Palugga</hi>nti maccunā luñcitvā gahitaṃ. <hi rend="bold">Yassa ratyā vivasāne</hi>ti mahārāja, yassa mātukucchimhi paṭisandhiggahaṇakālato paṭṭhāya rattidivātikkamena appataraṃ āyu hoti. <hi rend="bold">Komārakaṃ tahi</hi>nti tasmiṃ vaye taruṇabhāvo kiṃ karissati.</p>

<p rend="bodytext"><hi rend="bold">Kena mabbhāhato</hi>ti kena abbhāhato. Idaṃ rājā saṃkhittena bhāsitassa atthaṃ ajānantova pucchati. <hi rend="bold">Ratyo</hi>ti rattiyo. Tā hi imesaṃ sattānaṃ āyuñca vaṇṇañca balañca khepentiyo eva gacchantīti amoghā gacchanti nāmāti veditabbaṃ <pb ed="P" n="6.0027" />. <hi rend="bold">Yaṃ yadevūpavīyatī</hi>ti yaṃ yaṃ tantaṃ upavīyati. <hi rend="bold">Vetabba</hi>nti tantasmiṃ vīte sesaṃ vetabbaṃ yathā appakaṃ hoti, evaṃ sattānaṃ jīvitaṃ. <hi rend="bold">Nupanivattatī</hi>ti tasmiṃ tasmiṃ khaṇe gataṃ gatameva hoti, na upanivattati. <hi rend="bold">Vahe rukkhepakūlaje</hi>ti upakūlaje rukkhe vaheyya.</p>

<p rend="bodytext">Rājā <pb ed="V" n="6.0034" /> mahāsattassa dhammakathaṃ sutvā ‘‘kiṃ me gharāvāsenā’’ti ativiya ukkaṇṭhito pabbajitukāmo hutvā ‘‘nāhaṃ tāva puna nagaraṃ gamissāmi, idheva pabbajissāmi. Sace pana me putto nagaraṃ gaccheyya, setacchattamassa dadeyya’’nti cintetvā taṃ vīmaṃsituṃ puna rajjena nimantento āha –</p>

<p rend="hangnum" n="22:109"><hi rend="paranum">22:109</hi><hi rend="dot">.</hi></p>

<p rend="gatha1"> ‘‘Hatthānīkaṃ rathānīkaṃ, asse pattī ca vammino;</p>

<p rend="gathalast">Nivesanāni rammāni, ahaṃ putta dadāmi te.</p>

<p rend="hangnum" n="22:110"><hi rend="paranum">22:110</hi><hi rend="dot">.</hi></p>

<p rend="gatha1"> ‘‘Itthāgārampi <pb ed="M" n="6.0034" /> te dammi, sabbālaṅkārabhūsitaṃ;</p>

<p rend="gathalast">Tā putta paṭipajjassu, tvaṃ no rājā bhavissasi.</p>

<p rend="hangnum" n="22:111"><hi rend="paranum">22:111</hi><hi rend="dot">.</hi></p>

<p rend="gatha1"> ‘‘Kusalā naccagītassa, sikkhitā cāturitthiyo;</p>

<p rend="gathalast">Kāme taṃ ramayissanti, kiṃ araññe karissasi.</p>

<p rend="hangnum" n="22:112"><hi rend="paranum">22:112</hi><hi rend="dot">.</hi></p>

<p rend="gatha1"> ‘‘Paṭirājūhi te kaññā, ānayissaṃ alaṅkatā;</p>

<p rend="gathalast">Tāsu putte janetvāna, atha pacchā pabbajissasi.</p>

<p rend="hangnum" n="22:113"><hi rend="paranum">22:113</hi><hi rend="dot">.</hi></p>

<p rend="gatha1"> ‘‘Yuvā ca daharo cāsi, paṭhamuppattiko susu;</p>

<p rend="gathalast">Rajjaṃ kārehi bhaddante, kiṃ araññe karissasi.</p>

<p rend="hangnum" n="22:114"><hi rend="paranum">22:114</hi><hi rend="dot">.</hi></p>

<p rend="gatha1"> ‘‘Koṭṭhāgārañca kosañca, vāhanāni balāni ca;</p>

<p rend="gathalast">Nivesanāni rammāni, ahaṃ putta dadāmi te.</p>

<p rend="hangnum" n="22:115"><hi rend="paranum">22:115</hi><hi rend="dot">.</hi></p>

<p rend="gatha1"> ‘‘Gomaṇḍalaparibyūḷho, dāsisaṅghapurakkhato;</p>

<p rend="gathalast">Rajjaṃ kārehi bhaddante, kiṃ araññe karissasī’’ti.</p>

<p rend="bodytext">Tattha <hi rend="bold">gomaṇḍalaparibyūḷho</hi>ti subhaṅgīnaṃ rājakaññānaṃ maṇḍalena purakkhato.</p>

<p rend="bodytext">Atha mahāsatto rajjena anatthikabhāvaṃ pakāsento āha –</p>

<p rend="hangnum" n="22:116"><hi rend="paranum">22:116</hi><hi rend="dot">.</hi></p>

<p rend="gatha1"> ‘‘Kiṃ <pb ed="V" n="6.0035" /> dhanena yaṃ khīyetha, kiṃ bhariyāya marissati;</p>

<p rend="gathalast">Kiṃ yobbanena jiṇṇena, yaṃ jarāyābhibhuyyati.</p>

<p rend="hangnum" n="22:117"><hi rend="paranum">22:117</hi><hi rend="dot">.</hi></p>

<p rend="gatha1"> ‘‘Tattha kā nandi kā khiḍḍā, kā ratī kā dhanesanā;</p>

<p rend="gathalast">Kiṃ me puttehi dārehi, rāja muttosmi bandhanā.</p>

<p rend="hangnum" n="22:118"><hi rend="paranum">22:118</hi><hi rend="dot">.</hi></p>

<p rend="gatha1"> ‘‘Yohaṃ evaṃ pajānāmi, maccu me nappamajjati;</p>

<p rend="gathalast">Antakenādhipannassa, kā ratī kā dhanesanā.</p>

<p rend="hangnum" n="22:119"><hi rend="paranum">22:119</hi><hi rend="dot">.</hi></p>

<p rend="gatha1"> ‘‘Phalānamiva <pb ed="P" n="6.0028" /> pakkānaṃ, niccaṃ patanato bhayaṃ;</p>

<p rend="gathalast">Evaṃ jātāna maccānaṃ, niccaṃ maraṇato bhayaṃ.</p>

<p rend="hangnum" n="22:120"><hi rend="paranum">22:120</hi><hi rend="dot">.</hi></p>

<p rend="gatha1"> ‘‘Sāyameke na dissanti, pāto diṭṭhā bahū janā;</p>

<p rend="gathalast">Pāto ete na dissanti, sāyaṃ diṭṭhā bahū janā.</p>

<p rend="hangnum" n="22:121"><hi rend="paranum">22:121</hi><hi rend="dot">.</hi></p>

<p rend="gatha1"> ‘‘Ajjeva <pb ed="M" n="6.0035" /> kiccaṃ ātapaṃ, ko jaññā maraṇaṃ suve;</p>

<p rend="gathalast">Na hi no saṅgaraṃ tena, mahāsenena maccunā.</p>

<p rend="hangnum" n="22:122"><hi rend="paranum">22:122</hi><hi rend="dot">.</hi></p>

<p rend="gatha1"> ‘‘Corā dhanassa patthenti, rāja muttosmi bandhanā;</p>

<p rend="gathalast">Ehi rāja nivattassu, nāhaṃ rajjena matthiko’’ti.</p>

<p rend="bodytext">Tattha <hi rend="bold">yaṃ khīyethā</hi>ti mahārāja, kiṃ tvaṃ maṃ dhanena nimantesi, yaṃ khīyetha khayaṃ gaccheyya. Dhanaṃ vā hi purisaṃ cajati, puriso vā taṃ dhanaṃ cajitvā gacchatīti sabbathāpi khayagāmīyeva hoti, kiṃ tvaṃ maṃ tena dhanena nimantesi. <hi rend="bold">Kiṃ bhariyāyā</hi>ti bhariyāya kiṃ karissāmi, yā mayi ṭhiteyeva marissati. <hi rend="bold">Jiṇṇenā</hi>ti jarāya anuparitena anubhūtena. <hi rend="bold">Abhibhuyyatī</hi>ti abhibhaviyyati. <hi rend="bold">Tatthā</hi>ti tasmiṃ evaṃ jarāmaraṇadhamme lokasannivāse. <hi rend="bold">Kā nandī</hi>ti kā nāma tuṭṭhi. <hi rend="bold">Khiḍḍā</hi>ti kīḷā. <hi rend="bold">Ratī</hi>ti pañcakāmaguṇarati. <hi rend="bold">Bandhanā</hi>ti kāmabandhanā mutto asmi, mahārājāti jhānena vikkhambhitattā evamāha. <hi rend="bold">Maccu me</hi>ti mama maccu nappamajjati, niccaṃ mama vadhāya appamatoyevāti. Yo ahaṃ evaṃ pajānāmi, tassa mama antakena adhipannassa vadhitassa <pb ed="V" n="6.0036" /> kā nāma rati, kā dhanesanāti. <hi rend="bold">Nicca</hi>nti jātakālato paṭṭhāya sadā jarāmaraṇato bhayameva uppajjati.</p>

<p rend="bodytext"><hi rend="bold">Ātapa</hi>nti kusalakammavīriyaṃ. <hi rend="bold">Kicca</hi>nti kattabbaṃ. <hi rend="bold">Ko jaññā maraṇaṃ suve</hi>ti suve vā parasuve vā maraṇaṃ vā jīvitaṃ vā ko jāneyya. <hi rend="bold">Saṅgara</hi>nti saṅketaṃ. <hi rend="bold">Mahāsenenā</hi>ti pañcavīsatibhayabāttiṃsakammakaraṇachannavutirogappamukhādivasena puthusenena. <hi rend="bold">Corā dhanassā</hi>ti dhanatthāya jīvitaṃ cajantā corā dhanassa patthenti nāma, ahaṃ pana dhanapatthanāsaṅkhātā bandhanā mutto asmi, na me dhanenatthoti attho. <hi rend="bold">Nivattassū</hi>ti mama vacanena sammā nivattassu, rajjaṃ pahāya nekkhammaṃ paṭisaraṇaṃ katvā pabbajassu. Yaṃ pana cintesi ‘‘imaṃ rajje patiṭṭhāpessāmī’’ti, taṃ mā cintayi, nāhaṃ rajjena atthikoti. Iti mahāsattassa dhammadesanā sahānusandhinā matthakaṃ pattā.</p>

<p rend="bodytext">Taṃ sutvā rājānañca candādeviñca ādiṃ katvā soḷasasahassā orodhā ca amaccādayo ca sabbe pabbajitukāmā ahesuṃ. Rājāpi nagare <pb ed="M" n="6.0036" /> bheriṃ carāpesi ‘‘ye mama puttassa santike pabbajituṃ icchanti, te pabbajantū’’ti <pb ed="P" n="6.0029" />. Sabbesañca suvaṇṇakoṭṭhāgārādīnaṃ dvārāni vivarāpetvā ‘‘asukaṭṭhāne ca mahānidhikumbhiyo atthi, atthikā gaṇhantū’’ti suvaṇṇapaṭṭe akkharāni likhāpetvā mahāthambhe bandhāpesi. Te nāgarā yathāpasārite āpaṇe ca vivaṭadvārāni gehāni ca pahāya nagarato nikkhamitvā rañño santikaṃ āgamiṃsu. Rājā mahājanena saddhiṃ mahāsattassa santike pabbaji. Sakkadattiyaṃ tiyojanikaṃ assamapadaṃ paripuṇṇaṃ ahosi. Mahāsatto paṇṇasālāyo vicāresi, majjhe ṭhitā paṇṇasālāyo itthīnaṃ dāpesi. Kiṃkāraṇā? Bhīrukajātikā etāti. Purisānaṃ pana bahipaṇṇasālāyo dāpesi. Tā sabbāpi paṇṇasālāyo vissakammadevaputtova māpesi. Te ca phaladhararukkhe vissakammadevaputtoyeva attano iddhiyā māpesi. Te sabbe vissakammena nimmitesu phaladhararukkhesu uposathadivase bhūmiyaṃ patitapatitāni phalāni gahetvā paribhuñjitvā samaṇadhammaṃ karonti. Tesu yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa manaṃ jānitvā mahāsatto ākāse nisīditvā madhuradhammaṃ kathesi. Te janā bodhisattassa madhuradhammaṃ sutvā ekaggacittā hutvā khippameva abhiññā ca samāpattiyo ca nibbattesuṃ.</p>

<p rend="bodytext">Tadā eko sāmantarājā ‘‘kāsirājā kira bārāṇasinagarato nikkhamitvā vanaṃ pavisitvā pabbajito’’ti sutvā ‘‘bārāṇasiṃ gaṇhissāmī’’ti nagarā nikkhamitvā bārāṇasiṃ patvā nagaraṃ pavisitvā alaṅkatanagaraṃ disvā rājanivesanaṃ āruyha sattavidhaṃ vararatanaṃ oloketvā <pb ed="V" n="6.0037" /> ‘‘kāsirañño imaṃ dhanaṃ nissāya ekena bhayena bhavitabba’’nti cintento surāsoṇḍe pakkosāpetvā pucchi ‘‘tumhākaṃ rañño idha nagare bhayaṃ uppannaṃ atthī’’ti? ‘‘Natthi, devā’’ti. ‘‘Kiṃ kāraṇā’’ti. ‘‘Amhākaṃ rañño putto temiyakumāro ‘bārāṇasiṃ rajjaṃ na karissāmī’ti amūgopi mūgo viya hutvā imamhā nagarā nikkhamitvā vanaṃ pavisitvā isipabbajjaṃ pabbaji, tena kāraṇena amhākaṃ rājā mahājanena saddhiṃ imamhā nagarā nikkhamitvā temiyakumārassa santikaṃ gantvā pabbajito’’ti ārocesuṃ. Sāmantarājā tesaṃ vacanaṃ sutvā tussitvā ‘‘ahampi pabbajissāmī’’ti cintetvā <pb ed="M" n="6.0037" /> ‘‘tāta, tumhākaṃ rājā kataradvārena nikkhanto’’ti pucchi. ‘‘Deva, pācīnadvārenā’’ti vutte attano parisāya saddhiṃ teneva pācīnadvārena nikkhamitvā nadītīrena pāyāsi.</p>

<p rend="bodytext">Mahāsattopi tassa āgamanaṃ ñatvā vanantaraṃ āgantvā ākāse nisīditvā madhuradhammaṃ desesi. So parisāya saddhiṃ tassa santikeyeva pabbaji. Evaṃ aparepi satta rājāno ‘‘bārāṇasinagaraṃ gaṇhissāmī’’ti āgatā. Tepi rājāno satta rajjāni chaḍḍetvā bodhisattassa santikeyeva pabbajiṃsu. Hatthīpi araññahatthī jātā, assāpi araññaassā jātā, rathāpi araññeyeva vinaṭṭhā, bhaṇḍāgāresu kahāpaṇe assamapade vālukaṃ katvā vikiriṃsu. Sabbepi abhiññāsamāpattiyo nibbattetvā jīvitapariyosāne brahmalokaparāyaṇā ahesuṃ. Tiracchānagatā hatthiassāpi isigaṇe cittaṃ pasādetvā chakāmāvacaralokesu nibbattiṃsu.</p>

<p rend="bodytext">Satthā imaṃ dhammadesanaṃ āharitvā saccāni pakāsetvā ‘‘na, bhikkhave, idāneva, pubbepi rajjaṃ pahāya nikkhantoyevā’’ti vatvā jātakaṃ samodhānesi – ‘‘tadā chatte adhivatthā devadhītā uppalavaṇṇā <pb ed="P" n="6.0030" /> ahosi, sunando sārathi sāriputto, mātāpitaro mahārājakulāni, sesaparisā buddhaparisā, mūgapakkhapaṇḍito pana ahameva sammāsambuddho ahosi’’nti.</p>

<p rend="centre">Mūgapakkhajātakavaṇṇanā paṭhamā.</p>

<p rend="title">(539) 2. Mahājanakajātakavaṇṇanā</p>

<p rend="bodytext">Koyaṃ <pb ed="V" n="6.0038" /><pb ed="M" n="6.0039" /> majjhe <hi rend="bold">samuddasmi</hi>nti idaṃ satthā jetavane viharanto mahābhinikkhamanaṃ ārabbha kathesi. Ekadivasañhi bhikkhū dhammasabhāyaṃ sannisinnā tathāgatassa mahābhinikkhamanaṃ vaṇṇayantā nisīdiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā tehi yācito atītaṃ āhari.</p>

<p rend="bodytext">Atīte videharaṭṭhe mithilāyaṃ mahājanako nāma rājā rajjaṃ kāresi. Tassa dve puttā ahesuṃ ariṭṭhajanako ca polajanako cāti. Tesu rājā jeṭṭhaputtassa uparajjaṃ adāsi, kaniṭṭhassa senāpatiṭṭhānaṃ adāsi. Aparabhāge mahājanako kālamakāsi. Tassa sarīrakiccaṃ katvā rañño accayena ariṭṭhajanako rājā hutvā itarassa uparajjaṃ adāsi. Tasseko pādamūliko amacco rañño santikaṃ gantvā ‘‘deva, uparājā tumhe ghātetukāmo’’ti āha. Rājā tassa punappunaṃ kathaṃ sutvā kaniṭṭhassa sinehaṃ bhinditvā polajanakaṃ saṅkhalikāhi bandhāpetvā rājanivesanato avidūre ekasmiṃ gehe vasāpetvā ārakkhaṃ ṭhapesi. Kumāro ‘‘sacāhaṃ bhātu verīmhi, saṅkhalikāpi me hatthapādā mā muccantu, dvārampi mā vivarīyatu, sace no verīmhi, saṅkhalikāpi me hatthapādā muccantu, dvārampi vivarīyatū’’ti saccakiriyamakāsi. Tāvadeva <pb ed="P" n="6.0031" /> saṅkhalikāpi khaṇḍākhaṇḍaṃ chijjiṃsu, dvārampi vivaṭaṃ. So nikkhamitvā ekaṃ paccantagāmaṃ gantvā vāsaṃ kappesi.</p>

<p rend="bodytext">Paccantagāmavāsino taṃ sañjānitvā upaṭṭhahiṃsu. Rājāpi taṃ gāhāpetuṃ nāsakkhi. So anupubbena paccantajanapadaṃ hatthagataṃ katvā mahāparivāro hutvā ‘‘ahaṃ pubbe bhātu na verī, idāni pana verīmhī’’ti mahājanaparivuto mithilaṃ gantvā bahinagare khandhāvāraṃ katvā vāsaṃ kappesi. Nagaravāsino yodhā ‘‘kumāro kira āgato’’ti sutvā yebhuyyena hatthiassavāhanādīni gahetvā tasseva santikaṃ āgamiṃsu, aññepi nāgarā āgamiṃsu. So bhātu sāsanaṃ pesesi ‘‘nāhaṃ pubbe tumhākaṃ verī, idāni pana verīmhi, chattaṃ vā me detha, yuddhaṃ vā’’ti. Rājā taṃ sutvā <pb ed="M" n="6.0040" /> yuddhaṃ kātuṃ icchanto aggamahesiṃ āmantetvā ‘‘bhadde, yuddhe jayaparājayo <pb ed="V" n="6.0039" /> nāma na sakkā ñātuṃ, sace mama antarāyo hoti, tvaṃ gabbhaṃ rakkheyyāsī’’ti vatvā mahatiyā senāya parivuto nagarā nikkhami.</p>

<p rend="bodytext">Atha naṃ yuddhe polajanakassa yodhā jīvitakkhayaṃ pāpesuṃ. Tadā ‘‘rājā mato’’ti sakalanagare ekakolāhalaṃ jātaṃ. Devīpi tassa matabhāvaṃ ñatvā sīghaṃ sīghaṃ suvaṇṇasārādīni gahetvā pacchiyaṃ pakkhipitvā matthake kiliṭṭhapilotikaṃ attharitvā upari taṇḍule okiritvā kiliṭṭhapilotikaṃ nivāsetvā sarīraṃ virūpaṃ katvā pacchiṃ sīse ṭhapetvā divā divasseva nikkhami, na koci naṃ sañjāni. Sā uttaradvārena nikkhamitvā katthaci agatapubbattā maggaṃ ajānantī disaṃ vavatthāpetuṃ asakkontī kevalaṃ ‘‘kālacampānagaraṃ nāma atthī’’ti sutattā ‘‘kālacampānagaraṃ gamikā nāma atthī’’ti pucchamānā ekikā sālāyaṃ nisīdi. Kucchimhi panassā nibbattasatto na yo vā so vā, pūritapāramī mahāsatto nibbatti.</p>

<p rend="bodytext">Tassa tejena sakkassa bhavanaṃ kampi. Sakko āvajjento taṃ kāraṇaṃ ñatvā ‘‘tassā kucchiyaṃ nibbattasatto mahāpuñño, mayā gantuṃ vaṭṭatī’’ti cintetvā paṭicchannayoggaṃ māpetvā tattha mañcaṃ paññāpetvā mahallakapuriso viya yoggaṃ pājento tāya nisinnasālāya dvāre ṭhatvā ‘‘kālacampānagaraṃ gamikā nāma atthī’’ti pucchi. ‘‘Ahaṃ, tāta, gamissāmī’’ti. ‘‘Tena <pb ed="P" n="6.0032" /> hi yoggaṃ āruyha nisīda, ammā’’ti. ‘‘Tāta, ahaṃ paripuṇṇagabbhā, na sakkā mayā yoggaṃ abhiruhituṃ, pacchato pacchato gamissāmi, imissā pana me pacchiyā okāsaṃ dehī’’ti. ‘‘Amma, kiṃ vadesi, yoggaṃ pājetuṃ jānanasamattho nāma mayā sadiso natthi. Amma, mā bhāyi, āruyha nisīdā’’ti. Sā ‘‘tāta, sādhū’’ti vadati. So tassā ārohanakāle attano ānubhāvena vātapuṇṇabhastacammaṃ viya pathaviṃ unnāmetvā yoggassa pacchimante paharāpesi. Sā abhiruyha sayane nipajjitvāva ‘‘ayaṃ devatā bhavissatī’’ti aññāsi. Sā dibbasayane nipannamattāva niddaṃ okkami.</p>

<p rend="bodytext">Atha <pb ed="M" n="6.0041" /> naṃ sakko tiṃsayojanamatthake ekaṃ nadiṃ patvā pabodhetvā ‘‘amma, otaritvā nadiyaṃ nhāyitvā ussīsake sāṭakayugaṃ atthi, taṃ nivāsehi, antoyogge puṭabhattaṃ atthi, taṃ bhuñjāhī’’ti āha. Sā tathā katvā puna nipajjitvā sāyanhasamaye kālacampānagaraṃ patvā dvāraṭṭālakapākāre disvā ‘‘tāta, kiṃ nāma nagarameta’’nti pucchi. ‘‘Kālacampānagaraṃ, ammā’’ti. ‘‘Kiṃ vadesi, tāta, nanu amhākaṃ nagarato kālacampānagaraṃ saṭṭhiyojanamatthake hotī’’ti? ‘‘Evaṃ, amma, ahaṃ pana ujumaggaṃ jānāmī’’ti. Atha naṃ dakkhiṇadvārasamīpe otāretvā <pb ed="V" n="6.0040" /> ‘‘amma, amhākaṃ gāmo purato atthi, tvaṃ gantvā nagaraṃ pavisāhī’’ti vatvā purato gantvā viya sakko antaradhāyitvā sakaṭṭhānameva gato.</p>

<p rend="bodytext">Devīpi ekikāva sālāyaṃ nisīdi. Tasmiṃ khaṇe eko disāpāmokkho ācariyo kālacampānagaravāsī mantajjhāyako brāhmaṇo pañcahi māṇavakasatehi parivuto nhānatthāya gacchanto dūratova oloketvā taṃ abhirūpaṃ sobhaggappattaṃ tattha nisinnaṃ disvā tassā kucchiyaṃ mahāsattassānubhāvena saha dassaneneva kaniṭṭhabhaginisinehaṃ uppādetvā māṇavake bahi ṭhapetvā ekakova sālaṃ pavisitvā ‘‘bhagini, kataragāmavāsikā tva’’nti pucchi. ‘‘Tāta, mithilāyaṃ ariṭṭhajanakarañño aggamahesīmhī’’ti. ‘‘Amma, idha kasmā āgatāsī’’ti? ‘‘Tāta, polajanakena rājā mārito, athāhaṃ bhītā ‘gabbhaṃ anurakkhissāmī’ti āgatā’’ti. ‘‘Amma, imasmiṃ pana te nagare koci ñātako atthī’’ti? ‘‘Natthi, tātā’’ti. Tena hi mā cintayi, ahaṃ udiccabrāhmaṇo mahāsālo disāpāmokkhaācariyo, ahaṃ taṃ bhaginiṭṭhāne ṭhapetvā paṭijaggissāmi, tvaṃ ‘‘bhātikā’’ti maṃ vatvā pādesu gahetvā paridevāti. Sā mahāsaddaṃ katvā <pb ed="P" n="6.0033" /> tassa pādesu gahetvā paridevi. Te dvepi aññamaññaṃ parideviṃsu.</p>

<p rend="bodytext">Athassa antevāsikā mahāsaddaṃ sutvā khippaṃ upadhāvitvā ‘‘ācariya, kiṃ te hotī’’ti pucchiṃsu. So āha – ‘‘kaniṭṭhabhaginī me esā, asukakāle nāma mayā vinā jātā’’ti. Atha māṇavā ‘‘tava bhaginiṃ diṭṭhakālato paṭṭhāya mā cintayittha ācariyā’’ti āhaṃsu. So māṇave paṭicchannayoggaṃ āharāpetvā taṃ tattha nisīdāpetvā ‘‘tātā, vo <pb ed="M" n="6.0042" /> gantvā brāhmaṇiyā mama kaniṭṭhabhaginibhāvaṃ kathetvā sabbakiccāni kātuṃ vadethā’’ti vatvā gehaṃ pesesi. Te gantvā brāhmaṇiyā kathesuṃ. Atha naṃ brāhmaṇīpi uṇhodakena nhāpetvā sayanaṃ paññāpetvā nipajjāpesi. Atha brāhmaṇopi nhātvā āgato bhojanakāle ‘‘bhaginiṃ me pakkosathā’’ti pakkosāpetvā tāya saddhiṃ ekato bhuñjitvā antonivesaneyeva taṃ paṭijaggi.</p>

<p rend="bodytext">Sā na cirasseva suvaṇṇavaṇṇaṃ puttaṃ vijāyi, ‘‘mahājanakakumāro’’tissa ayyakasantakaṃ nāmamakāsi. So vaḍḍhamāno dārakehi saddhiṃ kīḷanto ye taṃ rosenti, te asambhinnakhattiyakule jātattā mahābalavatāya ceva mānathaddhatāya ca daḷhaṃ gahetvā paharati. Tadā te mahāsaddena rodantā ‘‘kena pahaṭā’’ti vutte ‘‘vidhavāputtenā’’ti vadanti. Atha kumāro cintesi ‘‘ime maṃ ‘vidhavāputto’ti abhiṇhaṃ vadanti, hotu, mama mātaraṃ pucchissāmī’’ti. So ekadivasaṃ <pb ed="V" n="6.0041" /> mātaraṃ pucchi ‘‘amma, ko mayhaṃ pitā’’ti? Atha naṃ mātā ‘‘tāta, brāhmaṇo te pitā’’ti vañcesi. So punadivasepi dārake paharanto ‘‘vidhavāputto’’ti vutte ‘‘nanu brāhmaṇo me pitā’’ti vatvā ‘‘brāhmaṇo kiṃ te hotī’’ti vutte cintesi ‘‘ime maṃ, brāhmaṇo te kiṃ hotī’ti abhiṇhaṃ vadanti, mātā me idaṃ kāraṇaṃ yathābhūtaṃ na kathesi, sā attano manena me na kathessati, hotu, kathāpessāmi na’’nti. So thaññaṃ pivanto thanaṃ dantehi ḍaṃsitvā ‘‘amma, me pitaraṃ kathehi, sace na kathessasi, thanaṃ te chindissāmī’’ti āha. Sā puttaṃ vañcetuṃ asakkontī ‘‘tāta, tvaṃ mithilāyaṃ ariṭṭhajanakarañño putto, pitā te polajanakena mārito, ahaṃ taṃ anurakkhantī imaṃ nagaraṃ āgatā, ayaṃ brāhmaṇo maṃ bhaginiṭṭhāne ṭhapetvā paṭijaggatī’’ti kathesi. So taṃ sutvā tato paṭṭhāya ‘‘vidhavāputto’’ti vuttepi na kujjhi.</p>

<p rend="bodytext">So soḷasavassabbhantareyeva tayo vede ca sabbasippāni ca uggaṇhi <pb ed="P" n="6.0034" />, soḷasavassikakāle pana uttamarūpadharo ahosi. Atha so ‘‘pitu santakaṃ rajjaṃ gaṇhissāmī’’ti cintetvā mātaraṃ pucchi ‘‘amma, kiñci dhanaṃ te hatthe atthi, udāhu no, ahaṃ vohāraṃ katvā dhanaṃ uppādetvā <pb ed="M" n="6.0043" /> pitu santakaṃ rajjaṃ gaṇhissāmī’’ti. Atha naṃ mātā āha – ‘‘tāta, nāhaṃ tucchahatthā āgatā, tayo me hatthe dhanasārā atthi, muttasāro, maṇisāro, vajirasāroti, tesu ekeko rajjaggahaṇappamāṇo, taṃ gahetvā rajjaṃ gaṇha, mā vohāraṃ karī’’ti. ‘‘Amma, idampi dhanaṃ mayhameva upaḍḍhaṃ katvā dehi, taṃ pana gahetvā suvaṇṇabhūmiṃ gantvā bahuṃ dhanaṃ āharitvā rajjaṃ gaṇhissāmī’’ti. So upaḍḍhaṃ āharāpetvā bhaṇḍikaṃ katvā suvaṇṇabhūmiṃ gamikehi vāṇijehi saddhiṃ nāvāya bhaṇḍaṃ āropetvā puna nivattitvā mātaraṃ vanditvā ‘‘amma, ahaṃ suvaṇṇabhūmiṃ gamissāmī’’ti āha. Atha naṃ mātā āha – ‘‘tāta, samuddo nāma appasiddhiko bahuantarāyo, mā gaccha, rajjaggahaṇāya te dhanaṃ bahū’’ti. So ‘‘gacchissāmeva ammā’’ti mātaraṃ vanditvā gehā nikkhamma nāvaṃ abhiruhi.</p>

<p rend="bodytext">Taṃ divasameva polajanakassa sarīre rogo uppajji, anuṭṭhānaseyyaṃ sayi. Tadā satta jaṅghasatāni nāvaṃ abhiruhiṃsu. Nāvā sattadivasehi satta yojanasatāni gatā. Sā aticaṇḍavegena gantvā attānaṃ vahituṃ nāsakkhi, phalakāni bhinnāni, tato tato udakaṃ uggataṃ, nāvā samuddamajjhe nimuggā. Mahājanā rodanti paridevanti, nānādevatāyo namassanti. Mahāsatto pana neva rodati na paridevati, na devatāyo namassati, nāvāya pana nimujjanabhāvaṃ ñatvā sappinā sakkharaṃ omadditvā kucchipūraṃ khāditvā dve maṭṭhakasāṭake telena temetvā daḷhaṃ nivāsetvā kūpakaṃ nissāya ṭhito nāvāya nimujjanasamaye kūpakaṃ abhiruhi. Mahājanā <pb ed="V" n="6.0042" /> macchakacchapabhakkhā jātā, samantā udakaṃ aḍḍhūsabhamattaṃ lohitaṃ ahosi. Mahāsatto kūpakamatthake ṭhitova ‘‘imāya nāma disāya mithilanagara’’nti disaṃ vavatthapetvā kūpakamatthakā uppatitvā macchakacchape atikkamma mahābalavatāya usabhamatthake pati. Taṃ divasameva polajanako kālamakāsi. Tato paṭṭhāya mahāsatto maṇivaṇṇāsu ūmīsu parivattanto suvaṇṇakkhandho viya samuddaṃ <pb ed="P" n="6.0035" /> tarati. So yathā ekadivasaṃ, evaṃ sattāhaṃ tarati, ‘‘idāni puṇṇamīdivaso’’ti velaṃ pana oloketvā loṇodakena mukhaṃ vikkhāletvā uposathiko hoti.</p>

<p rend="bodytext">Tadā <pb ed="M" n="6.0044" /> ca ‘‘ye mātupaṭṭhānādiguṇayuttā samudde marituṃ ananucchavikā sattā, te uddhārehī’’ti catūhi lokapālehi maṇimekhalā nāma devadhītā samuddarakkhikā ṭhapitā hoti. Sā satta divasāni samuddaṃ na olokesi, dibbasampattiṃ anubhavantiyā kirassā sati pamuṭṭhā. ‘‘Devasamāgamaṃ gatā’’tipi vadanti. Atha sā ‘‘ajja me sattamo divaso samuddaṃ anolokentiyā, kā nu kho pavattī’’ti olokentī mahāsattaṃ disvā ‘‘sace mahājanakakumāro samudde nassissa, devasamāgamapavesanaṃ na labhissa’’nti cintetvā mahāsattassa avidūre alaṅkatena sarīrena ākāse ṭhatvā mahāsattaṃ vīmaṃsamānā paṭhamaṃ gāthamāha –</p>

<p rend="hangnum" n="22:123"><hi rend="paranum">22:123</hi><hi rend="dot">.</hi></p>

<p rend="gatha1"> ‘‘Koyaṃ majjhe samuddasmiṃ, apassaṃ tīramāyuhe;</p>

<p rend="gathalast">Kaṃ tvaṃ atthavasaṃ ñatvā, evaṃ vāyamase bhusa’’nti.</p>

<p rend="bodytext">Tattha <hi rend="bold">apassaṃ tīramāyuhe</hi>ti tīraṃ apassantova āyūhati vīriyaṃ karoti.</p>

<p rend="bodytext">Atha mahāsatto tassā vacanaṃ sutvā ‘‘ajja me sattamo divaso samuddaṃ tarantassa, na me dutiyo satto diṭṭhapubbo, ko nu maṃ vadatī’’ti ākāsaṃ olokento taṃ disvā dutiyaṃ gāthamāha –</p>

<p rend="hangnum" n="22:124"><hi rend="paranum">22:124</hi><hi rend="dot">.</hi></p>

<p rend="gatha1"> ‘‘Nisamma vattaṃ lokassa, vāyāmassa ca devate;</p>

<p rend="gathalast">Tasmā majjhe samuddasmiṃ, apassaṃ tīramāyuhe’’ti.</p>

<p rend="bodytext">Tattha <hi rend="bold">nisamma vattaṃ lokassā</hi>ti ahaṃ lokassa vattakiriyaṃ disvā upadhāretvā viharāmīti attho. <hi rend="bold">Vāyāmassa cā</hi>ti vāyāmassa ca ānisaṃsaṃ nisāmetvā viharāmīti dīpeti. <hi rend="bold">Tasmā</hi>ti yasmā <pb ed="V" n="6.0043" /> nisamma viharāmi, ‘‘purisakāro nāma na nassati, sukhe patiṭṭhāpetī’’ti jānāmi, tasmā tīraṃ apassantopi āyūhāmi vīriyaṃ karomi, na ukkaṇṭhāmīti.</p>

<p rend="bodytext">Sā tassa dhammakathaṃ sutvā uttari sotukāmā hutvā puna gāthamāha –</p>

<p rend="hangnum" n="22:125"><hi rend="paranum">22:125</hi><hi rend="dot">.</hi></p>

<p rend="gatha1"> ‘‘Gambhīre <pb ed="M" n="6.0045" /> appameyyasmiṃ, tīraṃ yassa na dissati;</p>

<p rend="gathalast">Mogho te purisavāyāmo, appatvāva marissasī’’ti.</p>

<p rend="bodytext">Tattha <hi rend="bold">appatvā</hi>ti tīraṃ appatvāyeva.</p>

<p rend="bodytext">Atha naṃ mahāsatto ‘‘devate, kiṃ nāmetaṃ kathesi, vāyāmaṃ katvā marantopi garahato muccissāmī’’ti vatvā gāthamāha –</p>

<p rend="hangnum" n="22:126"><hi rend="paranum">22:126</hi><hi rend="dot">.</hi></p>

<p rend="gatha1"> ‘‘Anaṇo <pb ed="P" n="6.0036" /> ñātinaṃ hoti, devānaṃ pitunañca so;</p>

<p rend="gathalast">Karaṃ purisakiccāni, na ca pacchānutappatī’’ti.</p>

<p rend="bodytext">Tattha <hi rend="bold">anaṇo</hi>ti vāyāmaṃ karonto ñātīnañceva devatānañca brahmānañca antare anaṇo hoti agarahito anindito. <hi rend="bold">Karaṃ purisakiccānī</hi>ti yathā so puggalo purisehi kattabbāni kammāni karaṃ pacchākāle na ca anutappati, yathā nānusocati, evāhampi vīriyaṃ karonto pacchākāle nānutappāmi nānusocāmīti attho.</p>

<p rend="bodytext">Atha naṃ devadhītā gāthamāha –</p>

<p rend="hangnum" n="22:127"><hi rend="paranum">22:127</hi><hi rend="dot">.</hi></p>

<p rend="gatha1"> ‘‘Apāraneyyaṃ yaṃ kammaṃ, aphalaṃ kilamathuddayaṃ;</p>

<p rend="gathalast">Tattha ko vāyāmenattho, maccu yassābhinippata’’nti.</p>

<p rend="bodytext">Tattha <hi rend="bold">apāraneyya</hi>nti vāyāmena matthakaṃ apāpetabbaṃ. <hi rend="bold">Maccu yassābhinippata</hi>nti yassa aṭṭhāne vāyāmakaraṇassa maraṇameva nipphannaṃ, tattha ko vāyāmenatthoti.</p>

<p rend="bodytext">Evaṃ devadhītāya vutte taṃ appaṭibhānaṃ karonto mahāsatto uttari gāthā āha –</p>

<p rend="hangnum" n="22:128"><hi rend="paranum">22:128</hi><hi rend="dot">.</hi></p>

<p rend="gatha1"> ‘‘Apāraneyyamaccantaṃ <pb ed="V" n="6.0044" />, yo viditvāna devate;</p>

<p rend="gathalast">Na rakkhe attano pāṇaṃ, jaññā so yadi hāpaye.</p>

<p rend="hangnum" n="22:129"><hi rend="paranum">22:129</hi><hi rend="dot">.</hi></p>

<p rend="gatha1"> ‘‘Adhippāyaphalaṃ eke, asmiṃ lokasmi devate;</p>

<p rend="gathalast">Payojayanti kammāni, tāni ijjhanti vā na vā.</p>

<p rend="hangnum" n="22:130"><hi rend="paranum">22:130</hi><hi rend="dot">.</hi></p>

<p rend="gatha1"> ‘‘Sandiṭṭhikaṃ kammaphalaṃ, nanu passasi devate;</p>

<p rend="gathalast">Sannā aññe tarāmahaṃ, tañca passāmi santike.</p>

<p rend="hangnum" n="22:131"><hi rend="paranum">22:131</hi><hi rend="dot">.</hi></p>

<p rend="gatha1"> ‘‘So ahaṃ <pb ed="M" n="6.0046" /> vāyamissāmi, yathāsatti yathābalaṃ;</p>

<p rend="gathalast">Gacchaṃ pāraṃ samuddassa, kassaṃ purisakāriya’’nti.</p>

<p rend="bodytext">Tattha <hi rend="bold">accanta</hi>nti yo ‘‘idaṃ kammaṃ vīriyaṃ katvā nipphādetuṃ na sakkā, accantameva apāraneyya’’nti viditvā caṇḍahatthiādayo apariharanto attano pāṇaṃ na rakkhati. <hi rend="bold">Jaññā so yadi hāpaye</hi>ti so yadi tādisesu ṭhānesu vīriyaṃ hāpeyya, jāneyya tassa kusītabhāvassa phalaṃ. Tvaṃ yaṃ vā taṃ vā niratthakaṃ vadasīti dīpeti. Pāḷiyaṃ pana ‘‘jaññā so yadi hāpaya’’nti likhitaṃ, taṃ aṭṭhakathāsu natthi. <hi rend="bold">Adhippāyaphala</hi>nti attano adhippāyaphalaṃ sampassamānā ekacce purisā kasivaṇijjādīni kammāni payojayanti, tāni ijjhanti vā na vā ijjhanti. ‘‘Ettha gamissāmi, idaṃ uggahessāmī’’ti pana kāyikacetasikavīriyaṃ karontassa taṃ ijjhateva, tasmā taṃ kātuṃ vaṭṭatiyevāti dasseti. <hi rend="bold">Sannā aññe tarāmaha</hi>nti aññe janā mahāsamudde sannā nimuggā vīriyaṃ akarontā macchakacchapabhakkhā jātā, ahaṃ pana ekakova tarāmi. <hi rend="bold">Tañca passāmi santike</hi>ti idaṃ me vīriyaphalaṃ passa, mayā iminā attabhāvena devatā nāma <pb ed="P" n="6.0037" /> na diṭṭhapubbā, sohaṃ tañca iminā dibbarūpena mama santike ṭhitaṃ passāmi. <hi rend="bold">Yathāsatti yathābala</hi>nti attano sattiyā ca balassa ca anurūpaṃ. <hi rend="bold">Kassa</hi>nti karissāmi.</p>

<p rend="bodytext">Tato devatā tassa taṃ daḷhavacanaṃ sutvā thutiṃ karontī gāthamāha –</p>

<p rend="hangnum" n="22:132"><hi rend="paranum">22:132</hi><hi rend="dot">.</hi></p>

<p rend="gatha1"> ‘‘Yo tvaṃ evaṃ gate oghe, appameyye mahaṇṇave;</p>

<p rend="gatha2">Dhammavāyāmasampanno, kammunā nāvasīdasi;</p>

<p rend="gathalast">So tvaṃ tattheva gacchāhi, yattha te nirato mano’’ti.</p>

<p rend="bodytext">Tattha <pb ed="V" n="6.0045" /><hi rend="bold">evaṃ gate</hi>ti evarūpe gambhīre vitthate mahāsamudde. <hi rend="bold">Dhammavāyāmasampanno</hi>ti dhammavāyāmena samannāgato. <hi rend="bold">Kammunā</hi>ti attano purisakārakammena. <hi rend="bold">Nāvasīdasī</hi>ti na avasīdasi. <hi rend="bold">Yattha te</hi>ti yasmiṃ ṭhāne tava mano nirato, tattheva gacchāhīti.</p>

<p rend="bodytext">Sā evañca pana vatvā ‘‘paṇḍita mahāparakkama, kuhiṃ taṃ nemī’’ti pucchi. ‘‘Mithilanagara’’nti vutte sā mahāsattaṃ pupphakalāpaṃ viya ukkhipitvā ubhohi <pb ed="M" n="6.0047" /> hatthehi pariggayha ure nipajjāpetvā piyaputtaṃ ādāya gacchantī viya ākāse pakkhandi. Mahāsatto sattāhaṃ loṇodakena upakkasarīro hutvā dibbaphassena phuṭṭho niddaṃ okkami. Atha naṃ sā mithilaṃ netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi tassa ārakkhaṃ gāhāpetvā sakaṭṭhānameva gatā.</p>

<p rend="bodytext">Tadā polajanakassa putto natthi. Ekā panassa dhītā ahosi, sā sīvalidevī nāma paṇḍitā byattā. Amaccā tamenaṃ maraṇamañce nipannaṃ pucchiṃsu ‘‘mahārāja, tumhesu divaṅgatesu rajjaṃ kassa dassāmā’’ti? Atha ne rājā ‘‘tātā, mama dhītaraṃ sīvalideviṃ ārādhetuṃ samatthassa rajjaṃ detha, yo vā pana caturassapallaṅkassa ussīsakaṃ jānāti, yo vā pana sahassathāmadhanuṃ āropetuṃ sakkoti, yo vā pana soḷasa mahānidhī nīharituṃ sakkoti, tassa rajjaṃ dethā’’ti āha. Amaccā ‘‘deva, tesaṃ no nidhīnaṃ uddānaṃ kathethā’’ti āhaṃsu. Atha rājā –</p>

<p rend="gatha1">‘‘Sūriyuggamane nidhi, atho okkamane nidhi;</p>

<p rend="gathalast">Anto nidhi bahi nidhi, na anto na bahi nidhi.</p>

<p rend="gatha1">‘‘Ārohane <pb ed="P" n="6.0038" /> mahānidhi, atho orohane nidhi;</p>

<p rend="gathalast">Catūsu mahāsālesu, samantā yojane nidhi.</p>

<p rend="gatha1">‘‘Dantaggesu mahānidhi, vālaggesu ca kepuke;</p>

<p rend="gathalast">Rukkhaggesu mahānidhi, soḷasete mahānidhī.</p>

<p rend="gatha1">‘‘Sahassathāmo pallaṅko, sīvaliārādhanena cā’’ti. –</p>

<p rend="unindented">Mahānidhīhi saddhiṃ itaresampi uddānaṃ kathesi. Rājā imaṃ kathaṃ vatvā kālamakāsi.</p>

<p rend="bodytext">Amaccā <pb ed="V" n="6.0046" /> rañño accayena tassa matakiccaṃ katvā sattame divase sannipatitvā mantayiṃsu ‘‘ambho raññā ‘attano dhītaraṃ ārādhetuṃ samatthassa rajjaṃ dātabba’nti vuttaṃ, ko taṃ ārādhetuṃ sakkhissatī’’ti. Te ‘‘senāpati vallabho’’ti vatvā tassa sāsanaṃ pesesuṃ. So sāsanaṃ sutvā ‘‘sādhū’’ti sampaṭicchitvā rajjatthāya rājadvāraṃ gantvā attano <pb ed="M" n="6.0048" /> āgatabhāvaṃ rājadhītāya ārocāpesi. Sā tassa āgatabhāvaṃ ñatvā ‘‘atthi nu khvassa setacchattasiriṃ dhāretuṃ dhitī’’ti tassa vīmaṃsanatthāya ‘‘khippaṃ āgacchatū’’ti āha. So tassā sāsanaṃ sutvā taṃ ārādhetukāmo sopānapādamūlato paṭṭhāya javenāgantvā tassā santike aṭṭhāsi. Atha naṃ sā vīmaṃsamānā ‘‘mahātale javena dhāvā’’ti āha. So ‘‘rājadhītaraṃ tosessāmī’’ti vegena pakkhandi. Atha naṃ ‘‘puna ehī’’ti āha. So puna vegena āgato. Sā tassa dhitiyā virahitabhāvaṃ ñatvā ‘‘ehi samma, pāde me sambāhā’’ti āha. So tassā ārādhanatthaṃ nisīditvā pāde sambāhi. Atha naṃ sā ure pādena paharitvā uttānakaṃ pātetvā ‘‘imaṃ andhabālapurisaṃ dhitivirahitaṃ pothetvā gīvāyaṃ gahetvā nīharathā’’ti dāsīnaṃ saññaṃ adāsi. Tā tathā kariṃsu. So tehi ‘‘kiṃ senāpatī’’ti puṭṭho ‘‘mā kathetha, sā neva manussitthī, yakkhinī’’ti āha. Tato bhaṇḍāgāriko gato, tampi tatheva lajjāpesi. Tathā seṭṭhiṃ, chattaggāhaṃ, asiggāhanti sabbepi te lajjāpesiyeva.</p>

<p rend="bodytext">Atha amaccā sannipatitvā ‘‘rājadhītaraṃ ārādhetuṃ samattho nāma natthi, sahassathāmadhanuṃ āropetuṃ samatthassa rajjaṃ dethā’’ti āha, tampi koci āropetuṃ nāsakkhi. Tato ‘‘caturassapallaṅkassa ussīsakaṃ jānantassa rajjaṃ dethā’’ti āha, tampi koci na jānāti. Tato soḷasa mahānidhī nīharituṃ samatthassa rajjaṃ dethā’’ti āha, tepi koci nīharituṃ <pb ed="P" n="6.0039" /> nāsakkhi. Tato ‘‘ambho arājikaṃ nāma raṭṭhaṃ pāletuṃ na sakkā, kiṃ nu kho kātabba’’nti mantayiṃsu. Atha ne purohito āha – ‘‘bho tumhe mā cintayittha, phussarathaṃ nāma vissajjetuṃ vaṭṭati, phussarathena hi laddharājā sakalajambudīpe rajjaṃ kāretuṃ samattho hotī’’ti. Te ‘‘sādhū’’ti sampaṭicchitvā nagaraṃ alaṅkārāpetvā maṅgalarathe cattāro kumudavaṇṇe asse yojetvā uttamapaccattharaṇaṃ attharitvā pañca rājakakudhabhaṇḍāni āropetvā caturaṅginiyā senāya parivāresuṃ. ‘‘Sasāmikassa rathassa purato tūriyāni vajjanti, asāmikassa pacchato vajjanti, tasmā sabbatūriyāni <pb ed="M" n="6.0049" /> pacchato vādethā’’ti vatvā suvaṇṇabhiṅkārena rathadhurañca patodañca abhisiñcitvā ‘‘yassa rajjaṃ kāretuṃ puññaṃ atthi, tassa santikaṃ gacchatū’’ti rathaṃ vissajjesuṃ. Atha ratho rājagehaṃ padakkhiṇaṃ katvā vegena mahāvīthiṃ abhiruhi.</p>

<p rend="bodytext">Senāpatiādayo <pb ed="V" n="6.0047" /> ‘‘phussaratho mama santikaṃ āgacchatū’’ti cintayiṃsu. So sabbesaṃ gehāni atikkamitvā nagaraṃ padakkhiṇaṃ katvā pācīnadvārena nikkhamitvā uyyānābhimukho pāyāsi. Atha naṃ vegena gacchantaṃ disvā ‘‘nivattethā’’ti āhaṃsu. Purohito ‘‘mā nivattayittha, icchanto yojanasatampi gacchatu, mā nivārethā’’ti āha. Ratho uyyānaṃ pavisitvā maṅgalasilāpaṭṭaṃ padakkhiṇaṃ katvā ārohanasajjo hutvā aṭṭhāsi. Purohito mahāsattaṃ nipannakaṃ disvā amacce āmantetvā ‘‘ambho eko silāpaṭṭe nipannako puriso dissati, setacchattānucchavikā panassa dhiti atthīti vā natthīti vā na jānāma, sace esa puññavā bhavissati, amhe na olokessati, kāḷakaṇṇisatto sace bhavissati, bhītatasito uṭṭhāya kampamāno olokessati, tasmā khippaṃ sabbatūriyāni paggaṇhathā’’ti āha. Tāvadeva anekasatāni tūriyāni paggaṇhiṃsu. Tadā tūriyasaddo sāgaraghoso viya ahosi.</p>

<p rend="bodytext">Mahāsatto tena saddena pabujjhitvā sīsaṃ vivaritvā olokento mahājanaṃ disvā ‘‘setacchattena me āgatena bhavitabba’’nti cintetvā puna sīsaṃ pārupitvā parivattitvā vāmapassena nipajji. Purohito tassa pāde vivaritvā lakkhaṇāni olokento ‘‘tiṭṭhatu ayaṃ eko dīpo, catunnampi mahādīpānaṃ rajjaṃ kāretuṃ samattho hotī’’ti puna tūriyāni paggaṇhāpesi. Atha mahāsatto <pb ed="P" n="6.0040" /> mukhaṃ vivaritvā parivattitvā dakkhiṇapassena nipajjitvā mahājanaṃ olokesi. Tadā purohito parisaṃ ussāretvā añjaliṃ paggayha avakujjo hutvā ‘‘uṭṭhehi, deva, rajjaṃ te pāpuṇātī’’ti āha. Atha naṃ mahāsatto ‘‘rājā vo kuhī’’nti pucchitvā ‘‘kālakato devā’’ti vutte ‘‘tassa putto vā bhātā vā natthī’’ti pucchitvā ‘‘natthi devā’’ti vutte ‘‘tena hi sādhu rajjaṃ kāressāmī’’ti vatvā uṭṭhāya silāpaṭṭe pallaṅkena nisīdi. Atha naṃ tattheva abhisiñciṃsu. So mahājanako nāma rājā ahosi. So rathavaraṃ abhiruyha mahantena sirivibhavena nagaraṃ pavisitvā rājanivesanaṃ abhiruhanto <pb ed="M" n="6.0050" /> ‘‘senāpatiādīnaṃ tāneva ṭhānāni hontū’’ti vicāretvā mahātalaṃ abhiruhi.</p>

<p rend="bodytext">Rājadhītā pana purimasaññāya eva tassa vīmaṃsanatthaṃ ekaṃ purisaṃ āṇāpesi ‘‘tāta, tvaṃ gaccha, rājānaṃ upasaṅkamitvā evaṃ vadehi ‘deva, sīvalidevī tumhe pakkosati, khippaṃ kirāgacchatū’’’ti. So gantvā tathā ārocesi. Rājā paṇḍito tassa vacanaṃ sutvāpi assuṇanto viya ‘‘aho sobhano vatāyaṃ pāsādo’’ti pāsādameva vaṇṇeti. So taṃ sāvetuṃ asakkonto gantvā rājadhītāya taṃ pavattiṃ ārocesi ‘‘ayye, rājā tumhākaṃ vacanaṃ na suṇāti, pāsādameva vaṇṇeti, tumhākaṃ vacanaṃ tiṇaṃ viya na gaṇetī’’ti. Sā tassa vacanaṃ sutvā <pb ed="V" n="6.0048" /> ‘‘so mahajjhāsayo puriso bhavissatī’’ti cintetvā dutiyampi tatiyampi pesesi. Rājāpi attano ruciyā pakatigamanena sīho viya vijambhamāno pāsādaṃ abhiruhi. Tasmiṃ upasaṅkamante rājadhītā tassa tejena sakabhāvena saṇṭhātuṃ asakkontī āgantvā hatthālambakaṃ adāsi.</p>

<p rend="bodytext">So tassā hatthaṃ olambitvā mahātalaṃ abhiruhitvā samussitasetacchatte rājapallaṅke nisīditvā amacce āmantetvā ‘‘ambho, atthi pana vo raññā kālaṃ karontena koci ovādo dinno’’ti pucchitvā ‘‘āma, devā’’ti vutte ‘‘tena hi vadethā’’ti āha. Deva ‘‘sīvalideviṃ ārādhetuṃ samatthassa rajjaṃ dethā’’ti tena vuttanti. Sīvalideviyā āgantvā hatthālambako dinno, ayaṃ tāva ārādhitā nāma, aññaṃ vadethāti. Deva ‘‘caturassapallaṅkassa ussīsakaṃ jānituṃ samatthassa rajjaṃ dethā’’ti tena vuttanti. Rājā ‘‘idaṃ dujjānaṃ, upāyena sakkā jānitu’’nti cintetvā sīsato suvaṇṇasūciṃ nīharitvā sīvalideviyā hatthe ṭhapesi ‘‘imaṃ ṭhapehī’’ti <pb ed="P" n="6.0041" />. Sā taṃ gahetvā pallaṅkassa ussīsake ṭhapesi. ‘‘Khaggaṃ adāsī’’tipi vadantiyeva. So tāya saññāya ‘‘idaṃ ussīsaka’’nti ñatvā tesaṃ kathaṃ assuṇanto viya ‘‘kiṃ kathethā’’ti vatvā puna tehi tathā vutte ‘‘idaṃ jānituṃ na garu, etaṃ ussīsaka’’nti vatvā ‘‘aññaṃ vadethā’’ti āha. Deva, ‘‘sahassathāmadhanuṃ āropetuṃ samatthassa rajjaṃ dethā’’ti tena vuttanti. ‘‘Tena hi āharatha na’’nti āharāpetvā so dhanuṃ pallaṅke yathānisinnova <pb ed="M" n="6.0051" /> itthīnaṃ kappāsaphoṭanadhanuṃ viya āropetvā ‘‘aññaṃ vadethā’’ti āha. ‘‘Deva, soḷasa mahānidhī nīharituṃ samatthassa rajjaṃ dethā’’ti tena vuttanti. ‘‘Tesaṃ kiñci uddānaṃ atthī’’ti pucchitvā ‘‘āma, devā’’ti vutte ‘‘tena hi naṃ kathethā’’ti āha. Te ‘‘sūriyuggamane nidhī’’ti uddānaṃ kathayiṃsu. Tassa taṃ suṇantasseva gaganatale puṇṇacando viya so attho pākaṭo ahosi.</p>

<p rend="bodytext">Atha ne rājā āha – ‘‘ajja, bhaṇe, velā natthi, sve nidhī gaṇhissāmī’’ti. So punadivase amacce sannipātetvā pucchi ‘‘tumhākaṃ rājā paccekabuddhe bhojesī’’ti? ‘‘Āma, devā’’ti. So cintesi ‘‘sūriyoti nāyaṃ sūriyo, sūriyasadisattā pana paccekabuddhā sūriyā nāma, tesaṃ paccuggamanaṭṭhāne nidhinā bhavitabba’’nti. Tato rājā ‘‘tesu paccekabuddhesu āgacchantesu paccuggamanaṃ karonto kataraṃ ṭhānaṃ gacchatī’’ti pucchitvā ‘‘asukaṭṭhānaṃ nāma devā’’ti vutte ‘‘taṃ ṭhānaṃ khaṇitvā nidhiṃ nīharathā’’ti nidhiṃ nīharāpesi. ‘‘Gamanakāle anugacchanto kattha ṭhatvā uyyojesī’’ti pucchitvā ‘‘asukaṭṭhāne nāmā’’ti vutte ‘‘tatopi nidhiṃ nīharathā’’ti nidhiṃ <pb ed="V" n="6.0049" /> nīharāpesi. Atha mahājanā ukkuṭṭhisahassāni pavattentā <hi rend="bold">‘‘sūriyuggamane nidhī’’</hi>ti vuttattā sūriyuggamanadisāyaṃ khaṇantā vicariṃsu. Atho <hi rend="bold">‘‘okkamane nidhī’’</hi>ti vuttattā sūriyatthaṅgamanadisāyaṃ khaṇantā vicariṃsu. ‘‘Idaṃ pana dhanaṃ idheva hoti, aho acchariya’’nti pītisomanassaṃ pavattayiṃsu. <hi rend="bold">Antonidhī</hi>ti rājagehe mahādvārassa antoummārā nidhiṃ nīharāpesi. <hi rend="bold">Bahi nidhī</hi>ti bahiummārā nidhiṃ nīharāpesi. <hi rend="bold">Na anto na bahi nidhī</hi>ti heṭṭhāummārato nidhiṃ nīharāpesi <pb ed="P" n="6.0042" />. <hi rend="bold">Ārohane nidhī</hi>ti maṅgalahatthiṃ ārohanakāle suvaṇṇanisseṇiyā attharaṇaṭṭhānato nidhiṃ nīharāpesi. Atho <hi rend="bold">orohane nidhī</hi>ti hatthikkhandhato orohanaṭṭhānato nidhiṃ nīharāpesi. <hi rend="bold">Catūsu mahāsālesū</hi>ti bhūmiyaṃ kataupaṭṭhānaṭṭhāne sirisayanassa cattāro mañcapādā sālamayā, tesaṃ heṭṭhā catasso nidhikumbhiyo nīharāpesi. <hi rend="bold">Samantāyojane nidhī</hi>ti yojanaṃ nāma rathayugapamāṇaṃ, sirisayanassa samantā rathayugappamāṇato nidhiṃ nīharāpesi. <hi rend="bold">Dantaggesu mahānidhī</hi>ti maṅgalahatthiṭṭhāne tassa dvinnaṃ dantānaṃ abhimukhaṭṭhānato <pb ed="M" n="6.0052" /> nidhiṃ nīharāpesi. <hi rend="bold">Vālaggesū</hi>ti maṅgalahatthiṭṭhāne tassa vāladhisammukhaṭṭhānato nidhiṃ nīharāpesi. <hi rend="bold">Kepuke</hi>ti kepukaṃ vuccati udakaṃ, maṅgalapokkharaṇito udakaṃ nīharāpetvā nidhiṃ dassesi. <hi rend="bold">Rukkhaggesu mahānidhī</hi>ti uyyāne mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṃ nīharāpesi. Evaṃ soḷasa mahānidhayo nīharāpetvā ‘‘aññaṃ kiñci atthī’’ti pucchi. ‘‘Natthi devā’’ti vadiṃsu. Mahājano haṭṭhatuṭṭho ahosi.</p>

<p rend="bodytext">Atha rājā ‘‘idaṃ dhanaṃ dānamukhe vikirissāmī’’ti nagaramajjhe ceva catūsu nagaradvāresu cāti pañcasu ṭhānesu pañca dānasālāyo kārāpetvā mahādānaṃ paṭṭhapesi, kālacampānagarato attano mātarañca brāhmaṇañca pakkosāpetvā mahantaṃ sakkāraṃ akāsi. Tassa taruṇarajjeyeva sakalaṃ videharaṭṭhaṃ ‘‘ariṭṭhajanakarañño kira putto mahājanako nāma rājā rajjaṃ kāreti, so kira paṇḍito upāyakusalo, passissāma na’’nti dassanatthāya saṅkhubhitaṃ ahosi. Tato tato bahuṃ paṇṇākāraṃ gahetvā āgamiṃsu, nāgarāpi mahāchaṇaṃ sajjayiṃsu. Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṃ kāretvā nānappakāraṃ pānabhojanaṃ upaṭṭhāpesuṃ. Rañño paṇṇākāratthāya rajatasuvaṇṇabhājanādīsu anekappakārāni khādanīyabhojanīyamadhuphāṇitaphalādīni gahetvā <pb ed="P" n="6.0043" /> tattha tattha parivāretvā aṭṭhaṃsu. Ekato amaccamaṇḍalaṃ nisīdi, ekato brāhmaṇagaṇo, ekato seṭṭhiādayo nisīdiṃsu, ekato uttamarūpadharā nāṭakitthiyo nisīdiṃsu, brāhmaṇāpi sotthikārena mukhamaṅgalikāni kathenti, naccagītādīsu kusalā naccagītādīni pavattayiṃsu, anekasatāni tūriyāni <pb ed="V" n="6.0050" /> pavajjiṃsū. Tadā rājanivesanaṃ yugandharavātavegena pahaṭā sāgarakucchi viya ekaninnādaṃ ahosi. Olokitolokitaṭṭhānaṃ kampati.</p>

<p rend="bodytext">Atha mahāsatto setacchattassa heṭṭhā rājāsane nisinnova sakkasirisadisaṃ mahantaṃ sirivilāsaṃ oloketvā attano mahāsamudde katavāyāmaṃ anussari. Tassa ‘‘vīriyaṃ nāma kattabbayuttakaṃ, sacāhaṃ mahāsamudde <pb ed="M" n="6.0053" /> vīriyaṃ nākarissaṃ, na imaṃ sampattiṃ alabhissa’’nti taṃ vāyāmaṃ anussarantassa pīti uppajji. So pītivegena udānaṃ udānento āha –</p>

<p rend="hangnum" n="22:133"><hi rend="paranum">22:133</hi><hi rend="dot">.</hi></p>

<p rend="gatha1"> ‘‘Āsīsetheva puriso, na nibbindeyya paṇḍito;</p>

<p rend="gathalast">Passāmi vohaṃ attānaṃ, yathā icchiṃ tathā ahu.</p>

<p rend="hangnum" n="22:134"><hi rend="paranum">22:134</hi><hi rend="dot">.</hi></p>

<p rend="gatha1"> ‘‘Āsīsetheva puriso, na nibbindeyya paṇḍito;</p>

<p rend="gathalast">Passāmi vohaṃ attānaṃ, udakā thalamubbhataṃ.</p>

<p rend="hangnum" n="22:135"><hi rend="paranum">22:135</hi><hi rend="dot">.</hi></p>

<p rend="gatha1"> ‘‘Vāyametheva puriso, na nibbindeyya paṇḍito;</p>

<p rend="gathalast">Passāmi vohaṃ attānaṃ, yathā icchiṃ tathā ahu.</p>

<p rend="hangnum" n="22:136"><hi rend="paranum">22:136</hi><hi rend="dot">.</hi></p>

<p rend="gatha1"> ‘‘Vāyametheva puriso, na nibbindeyya paṇḍito;</p>

<p rend="gathalast">Passāmi vohaṃ attānaṃ, udakā thalamubbhataṃ.</p>

<p rend="hangnum" n="22:137"><hi rend="paranum">22:137</hi><hi rend="dot">.</hi></p>

<p rend="gatha1"> ‘‘Dukkhūpanītopi naro sapañño, āsaṃ na chindeyya sukhāgamāya;</p>

<p rend="gathalast">Bahū hi phassā ahitā hitā ca, avitakkitā maccumupabbajanti.</p>

<p rend="hangnum" n="22:138"><hi rend="paranum">22:138</hi><hi rend="dot">.</hi></p>

<p rend="gatha1"> ‘‘Acintitampi bhavati, cintitampi vinassati;</p>

<p rend="gathalast">Na hi cintāmayā bhogā, itthiyā purisassa vā’’ti.</p>

<p rend="bodytext">Tattha <hi rend="bold">āsīsethevā</hi>ti āsāchedakammaṃ akatvā attano kammaṃ āsaṃ karotheva. <hi rend="bold">Na nibbindeyyā</hi>ti vīriyaṃ karonto na nibbindeyya na alaseyya. <hi rend="bold">Yathā icchi</hi>nti yathā rājabhāvaṃ icchiṃ, tatheva rājā jātomhi. <hi rend="bold">Ubbhata</hi>nti nīhaṭaṃ. <hi rend="bold">Dukkhūpanīto</hi>ti kāyikacetasikadukkhena phuṭṭhopīti attho. <hi rend="bold">Ahitā hitā cā</hi>ti dukkhaphassā ahitā, sukhaphassā hitā. <hi rend="bold">Avitakkitā</hi>ti <pb ed="V" n="6.0051" /> avitakkitāro acintitāro. Idaṃ vuttaṃ hoti – tesu phassesu ahitaphassena phuṭṭhā sattā ‘‘hitaphassopi atthīti vīriyaṃ karontā taṃ <pb ed="P" n="6.0044" /> pāpuṇantī’’ti acintetvā vīriyaṃ na karonti, te imassa atthassa avitakkitāro hitaphassaṃ alabhitvāva <hi rend="bold">maccumupabbajanti</hi> maraṇaṃ pāpuṇanti, tasmā vīriyaṃ kattabbamevāti.</p>

<p rend="bodytext"><hi rend="bold">Acintitampī</hi>ti <pb ed="M" n="6.0054" /> imesaṃ sattānaṃ acintitampi hoti, cintitampi vinassati. Mayāpi hi ‘‘ayujjhitvāva rajjaṃ labhissāmī’’ti idaṃ acintitaṃ, ‘‘suvaṇṇabhūmito dhanaṃ āharitvā yujjhitvā pitu santakaṃ rajjaṃ gaṇhissāmī’’ti pana cintitaṃ, idāni me cintitaṃ naṭṭhaṃ, acintitaṃ jātaṃ. <hi rend="bold">Na hi cintāmayā bhogā</hi>ti imesaṃ sattānañhi bhogā cintāya anipphajjanato cintāmayā nāma na honti, tasmā vīriyameva kattabbaṃ. Vīriyavato hi acintitampi hotīti.</p>

<p rend="bodytext">So tato paṭṭhāya dasa rājadhamme akopetvā dhammena samena rajjaṃ kāresi, paccekabuddhe ca upaṭṭhāsi. Aparabhāge sīvalidevī dhaññapuññalakkhaṇasampannaṃ puttaṃ vijāyi, ‘‘dīghāvukumāro’’tissa nāmaṃ kariṃsu. Tassa vayappattassa rājā uparajjaṃ datvā sattavassasahassāni rajjaṃ kāresi. So ekadivasaṃ uyyānapālena phalāphalesu ceva nānāpupphesu ca ābhatesu tāni disvā tuṭṭho hutvā tassa sammānaṃ kāretvā ‘‘samma uyyānapāla, ahaṃ uyyānaṃ passissāmi, tvaṃ alaṅkarohi na’’nti āha. So ‘‘sādhu, devā’’ti sampaṭicchitvā tathā katvā rañño paṭivedesi. So hatthikkhandhavaragato mahantena parivārena nagarā nikkhamitvā uyyānadvāraṃ pāpuṇi. Tatra ca dve ambā atthi nīlobhāsā. Eko aphalo, eko phaladharo. So pana atimadhuro, raññā aggaphalassa aparibhuttattā tato koci phalaṃ gahetuṃ na ussahati. Rājā hatthikkhandhavaragatova tato ekaṃ phalaṃ gahetvā paribhuñji, tassa taṃ jivhagge ṭhapitamattameva dibbojaṃ viya upaṭṭhāsi. So ‘‘nivattanakāle bahū khādissāmī’’ti cintesi. ‘‘Raññā aggaphalaṃ paribhutta’’nti ñatvā uparājānaṃ ādiṃ katvā antamaso hatthimeṇḍaassameṇḍādayopi phalaṃ gahetvā paribhuñjiṃsu. Aññe phalaṃ alabhantā daṇḍehi sākhaṃ bhinditvā nipaṇṇamakaṃsu. Rukkho obhaggavibhaggo aṭṭhāsi, itaro pana maṇipabbato viya vilāsamāno ṭhito.</p>

<p rend="bodytext">Rājā uyyānā nikkhanto taṃ disvā ‘‘idaṃ ki’’nti amacce pucchati. ‘‘Devena aggaphalaṃ paribhuttanti mahājanena vilumpito devā’’ti āhaṃsu. ‘‘Kiṃ nu kho bhaṇe, imassa <pb ed="V" n="6.0052" /> pana neva pattaṃ, na vaṇṇo khīṇo’’ti? ‘‘Nipphalatāya na khīṇo, devā’’ti. Taṃ sutvā rājā saṃvegaṃ paṭilabhitvā <pb ed="M" n="6.0055" /> ‘‘ayaṃ rukkho nipphalatāya <pb ed="P" n="6.0045" /> nīlobhāso ṭhito, ayaṃ pana saphalatāya obhaggavibhaggo ṭhito. Idampi rajjaṃ saphalarukkhasadisaṃ, pabbajjā pana nipphalarukkhasadisā. Sakiñcanasseva bhayaṃ, nākiñcanassa. Tasmā ahaṃ phalarukkho viya ahutvā nipphalarukkhasadiso bhavissāmi, imaṃ sampattiṃ cajitvā nikkhamma pabbajissāmī’’ti daḷhaṃ samādānaṃ katvā manaṃ adhiṭṭhahitvā nagaraṃ pavisitvā pāsādadvāre ṭhitova senāpatiṃ pakkosāpetvā ‘‘mahāsenāpati, ajja me paṭṭhāya bhattahārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā aññe maṃ daṭṭhuṃ mā labhantu, porāṇakavinicchayāmacce gahetvā rajjaṃ anusāsatha, ahaṃ ito paṭṭhāya uparipāsādatale samaṇadhammaṃ karissāmī’’ti vatvā pāsādamāruyha ekakova samaṇadhammaṃ akāsi. Evaṃ gate kāle mahājano rājaṅgaṇe sannipatitvā mahāsattaṃ adisvā ‘‘na no rājā porāṇako viya hotī’’ti vatvā gāthādvayamāha –</p>

<p rend="hangnum" n="22:139"><hi rend="paranum">22:139</hi><hi rend="dot">.</hi></p>

<p rend="gatha1"> ‘‘Aporāṇaṃ vata bho rājā, sabbabhummo disampati;</p>

<p rend="gathalast">Najja nacce nisāmeti, na gīte kurute mano.</p>

<p rend="hangnum" n="22:140"><hi rend="paranum">22:140</hi><hi rend="dot">.</hi></p>

<p rend="gatha1"> ‘‘Na mige napi uyyāne, napi haṃse udikkhati;</p>

<p rend="gathalast">Mūgova tuṇhimāsīno, na atthamanusāsatī’’ti.</p>

<p rend="bodytext">Tattha <hi rend="bold">mige</hi>ti sabbasaṅgāhikavacanaṃ, pubbe hatthī yujjhāpeti, meṇḍe yujjhāpeti, ajja tepi na oloketīti attho. <hi rend="bold">Uyyāne</hi>ti uyyānakīḷampi nānubhoti. <hi rend="bold">Haṃse</hi>ti pañcapadumasañchannāsu uyyānapokkharaṇīsu haṃsagaṇaṃ na oloketi. <hi rend="bold">Mūgovā</hi>ti bhattahārakañca upaṭṭhākañca pucchiṃsu ‘‘bho rājā, tumhehi saddhiṃ kiñci atthaṃ mantetī’’ti. Te ‘‘na mantetī’’ti vadiṃsu. Tasmā evamāhaṃsu.</p>

<p rend="bodytext">Rājā kāmesu anallīyantena vivekaninnena cittena attano kulūpakapaccekabuddhe anussaritvā ‘‘ko nu kho me tesaṃ sīlādiguṇayuttānaṃ akiñcanānaṃ vasanaṭṭhānaṃ ācikkhissatī’’ti tīhi gāthāhi udānaṃ udānesi –</p>

<p rend="hangnum" n="22:141"><hi rend="paranum">22:141</hi><hi rend="dot">.</hi></p>

<p rend="gatha1"> ‘‘Sukhakāmā <pb ed="V" n="6.0053" /> rahosīlā, vadhabandhā upāratā;</p>

<p rend="gathalast">Kassa nu ajja ārāme, daharā vuddhā ca acchare.</p>

<p rend="hangnum" n="22:142"><hi rend="paranum">22:142</hi><hi rend="dot">.</hi></p>

<p rend="gatha1"> ‘‘Atikkantavanathā <pb ed="M" n="6.0056" /><pb ed="P" n="6.0046" /> dhīrā, namo tesaṃ mahesinaṃ;</p>

<p rend="gathalast">Ye ussukamhi lokamhi, viharanti manussukā.</p>

<p rend="hangnum" n="22:143"><hi rend="paranum">22:143</hi><hi rend="dot">.</hi></p>

<p rend="gatha1"> ‘‘Te chetvā maccuno jālaṃ, tataṃ māyāvino daḷhaṃ;</p>

<p rend="gathalast">Chinnālayattā gacchanti, ko tesaṃ gatimāpaye’’ti.</p>

<p rend="bodytext">Tattha <hi rend="bold">sukhakāmā</hi>ti nibbānasukhakāmā. <hi rend="bold">Rahosīlā</hi>ti paṭicchannasīlā na attano guṇappakāsanā. <hi rend="bold">Daharā vuḍḍhā cā</hi>ti daharā ceva mahallakā ca. <hi rend="bold">Acchare</hi>ti vasanti.</p>

<p rend="bodytext">Tassevaṃ tesaṃ guṇe anussarantassa mahatī pīti uppajji. Atha mahāsatto pallaṅkato uṭṭhāya uttarasīhapañjaraṃ vivaritvā uttaradisābhimukho sirasi añjaliṃ patiṭṭhāpetvā ‘‘evarūpehi guṇehi samannāgatā paccekabuddhā’’ti namassamāno <hi rend="bold">‘‘atikkantavanathā’’</hi>tiādimāha. Tattha <hi rend="bold">atikkantavanathā</hi>ti pahīnataṇhā. <hi rend="bold">Mahesina</hi>nti mahante sīlakkhandhādayo guṇe esitvā ṭhitānaṃ. <hi rend="bold">Ussukamhī</hi>ti rāgādīhi ussukkaṃ āpanne lokasmiṃ. <hi rend="bold">Maccuno jāla</hi>nti kilesamārena pasāritaṃ taṇhājālaṃ. <hi rend="bold">Tataṃ māyāvino</hi>ti atimāyāvino. <hi rend="bold">Ko tesaṃ gatimāpaye</hi>ti ko maṃ tesaṃ paccekabuddhānaṃ nivāsaṭṭhānaṃ pāpeyya, gahetvā gaccheyyāti attho.</p>

<p rend="bodytext">Tassa pāsādeyeva samaṇadhammaṃ karontassa cattāro māsā atītā. Athassa ativiya pabbajjāya cittaṃ nami, agāraṃ lokantarikanirayo viya khāyi, tayo bhavā ādittā viya upaṭṭhahiṃsu. So pabbajjābhimukhena cittena ‘‘kadā nu kho imaṃ sakkabhavanaṃ viya alaṅkatappaṭiyattaṃ mithilaṃ pahāya himavantaṃ pavisitvā pabbajitavesagahaṇakālo mayhaṃ bhavissatī’’ti cintetvā mithilavaṇṇanaṃ nāma ārabhi –</p>

<p rend="hangnum" n="22:144"><hi rend="paranum">22:144</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="M" n="6.0057" /> mithilaṃ phītaṃ, vibhattaṃ bhāgaso mitaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:145"><hi rend="paranum">22:145</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="V" n="6.0054" /> mithilaṃ phītaṃ, visālaṃ sabbatopabhaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:146"><hi rend="paranum">22:146</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, bahupākāratoraṇaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:147"><hi rend="paranum">22:147</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, daḷhamaṭṭālakoṭṭhakaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:148"><hi rend="paranum">22:148</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, suvibhattaṃ mahāpathaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:149"><hi rend="paranum">22:149</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, suvibhattantarāpaṇaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:150"><hi rend="paranum">22:150</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, gavāssarathapīḷitaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:151"><hi rend="paranum">22:151</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="P" n="6.0047" /> mithilaṃ phītaṃ, ārāmavanamāliniṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:152"><hi rend="paranum">22:152</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, uyyānavanamāliniṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:153"><hi rend="paranum">22:153</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, pāsādavanamāliniṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:154"><hi rend="paranum">22:154</hi><hi rend="dot">.</hi></p>

<p rend="gatha1"> ‘‘Kadāhaṃ mithilaṃ phītaṃ, tipuraṃ rājabandhuniṃ;</p>

<p rend="gatha2">Māpitaṃ somanassena, vedehena yasassinā;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:155"><hi rend="paranum">22:155</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="V" n="6.0055" /> vedehe phīte, nicite dhammarakkhite;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:156"><hi rend="paranum">22:156</hi><hi rend="dot">.</hi></p>

<p rend="gatha1"> ‘‘Kadāhaṃ vedehe phīte, ajeyye dhammarakkhite;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:157"><hi rend="paranum">22:157</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="M" n="6.0058" /> antepuraṃ rammaṃ, vibhattaṃ bhāgaso mitaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:158"><hi rend="paranum">22:158</hi><hi rend="dot">.</hi></p>

<p rend="gatha1"> ‘‘Kadāhaṃ antepuraṃ rammaṃ, sudhāmattikalepanaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:159"><hi rend="paranum">22:159</hi><hi rend="dot">.</hi></p>

<p rend="gatha1"> ‘‘Kadāhaṃ antepuraṃ rammaṃ, sucigandhaṃ manoramaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:160"><hi rend="paranum">22:160</hi><hi rend="dot">.</hi></p>

<p rend="gatha1"> ‘‘Kadāhaṃ kūṭāgāre ca, vibhatte bhāgaso mite;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:161"><hi rend="paranum">22:161</hi><hi rend="dot">.</hi></p>

<p rend="gatha1"> ‘‘Kadāhaṃ kūṭāgāre ca, sudhāmattikalepane;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:162"><hi rend="paranum">22:162</hi><hi rend="dot">.</hi></p>

<p rend="gatha1"> ‘‘Kadāhaṃ kūṭāgāre ca, sucigandhe manorame;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:163"><hi rend="paranum">22:163</hi><hi rend="dot">.</hi></p>

<p rend="gatha1"> ‘‘Kadāhaṃ kūṭāgāre ca, litte candanaphosite;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:164"><hi rend="paranum">22:164</hi><hi rend="dot">.</hi></p>

<p rend="gatha1"> ‘‘Kadāhaṃ soṇṇapallaṅke, gonake cittasanthate;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:165"><hi rend="paranum">22:165</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="V" n="6.0056" /> maṇipallaṅke, gonake cittasanthate;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:166"><hi rend="paranum">22:166</hi><hi rend="dot">.</hi></p>

<p rend="gatha1"> ‘‘Kadāhaṃ kappāsakoseyyaṃ, khomakoṭumbarāni ca;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:167"><hi rend="paranum">22:167</hi><hi rend="dot">.</hi></p>

<p rend="gatha1"> ‘‘Kadāhaṃ pokkharaṇī rammā, cakkavākapakūjitā;</p>

<p rend="gatha2">Mandālakehi sañchannā, padumuppalakehi ca;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:168"><hi rend="paranum">22:168</hi><hi rend="dot">.</hi></p>

<p rend="gatha1"> ‘‘Kadāhaṃ hatthigumbe ca, sabbālaṅkārabhūsite;</p>

<p rend="gathalast">Suvaṇṇakacche mātaṅge, hemakappanavāsase.</p>

<p rend="hangnum" n="22:169"><hi rend="paranum">22:169</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, tomaraṅkusapāṇibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:170"><hi rend="paranum">22:170</hi><hi rend="dot">.</hi></p>

<p rend="gatha1"> ‘‘Kadāhaṃ assagumbe ca, sabbālaṅkārabhūsite;</p>

<p rend="gathalast">Ājānīyeva jātiyā, sindhave sīghavāhane.</p>

<p rend="hangnum" n="22:171"><hi rend="paranum">22:171</hi><hi rend="dot">.</hi></p>

<p rend="gatha1"> ‘‘Ārūḷhe <pb ed="M" n="6.0059" /> gāmaṇīyehi, illiyācāpadhāribhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:172"><hi rend="paranum">22:172</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="P" n="6.0048" /> rathaseniyo, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:173"><hi rend="paranum">22:173</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:174"><hi rend="paranum">22:174</hi><hi rend="dot">.</hi></p>

<p rend="gatha1"> ‘‘Kadāhaṃ sovaṇṇarathe, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:175"><hi rend="paranum">22:175</hi><hi rend="dot">.</hi></p>

<p rend="gatha1"> ‘‘Ārūḷhe <pb ed="V" n="6.0057" /> gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:176"><hi rend="paranum">22:176</hi><hi rend="dot">.</hi></p>

<p rend="gatha1"> ‘‘Kadāhaṃ sajjhurathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:177"><hi rend="paranum">22:177</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:178"><hi rend="paranum">22:178</hi><hi rend="dot">.</hi></p>

<p rend="gatha1"> ‘‘Kadāhaṃ assarathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:179"><hi rend="paranum">22:179</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:180"><hi rend="paranum">22:180</hi><hi rend="dot">.</hi></p>

<p rend="gatha1"> ‘‘Kadāhaṃ oṭṭharathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:181"><hi rend="paranum">22:181</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:182"><hi rend="paranum">22:182</hi><hi rend="dot">.</hi></p>

<p rend="gatha1"> ‘‘Kadāhaṃ goṇarathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:183"><hi rend="paranum">22:183</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:184"><hi rend="paranum">22:184</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="M" n="6.0060" /> ajarathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:185"><hi rend="paranum">22:185</hi><hi rend="dot">.</hi></p>

<p rend="gatha1"> ‘‘Ārūḷhe <pb ed="V" n="6.0058" /> gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:186"><hi rend="paranum">22:186</hi><hi rend="dot">.</hi></p>

<p rend="gatha1"> ‘‘Kadāhaṃ meṇḍarathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:187"><hi rend="paranum">22:187</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:188"><hi rend="paranum">22:188</hi><hi rend="dot">.</hi></p>

<p rend="gatha1"> ‘‘Kadāhaṃ migarathe ca, sannaddhe ussitaddhaje;</p>

<p rend="gathalast">Dīpe athopi veyyagghe, sabbālaṅkārabhūsite.</p>

<p rend="hangnum" n="22:189"><hi rend="paranum">22:189</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:190"><hi rend="paranum">22:190</hi><hi rend="dot">.</hi></p>

<p rend="gatha1"> ‘‘Kadāhaṃ hatthārohe ca, sabbālaṅkārabhūsite;</p>

<p rend="gatha2">Nīlavammadhare sūre, tomaraṅkusapāṇine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:191"><hi rend="paranum">22:191</hi><hi rend="dot">.</hi></p>

<p rend="gatha1"> ‘‘Kadāhaṃ assārohe ca, sabbālaṅkārabhūsite;</p>

<p rend="gatha2">Nīlavammadhare sūre, illiyācāpadhārine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:192"><hi rend="paranum">22:192</hi><hi rend="dot">.</hi></p>

<p rend="gatha1"> ‘‘Kadāhaṃ rathārohe ca, sabbālaṅkārabhūsite;</p>

<p rend="gatha2">Nīlavammadhare sūre, cāpahatthe kalāpine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:193"><hi rend="paranum">22:193</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="P" n="6.0049" /> dhanuggahe ca, sabbālaṅkārabhūsite;</p>

<p rend="gatha2">Nīlavammadhare sūre, cāpahatthe kalāpine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:194"><hi rend="paranum">22:194</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="V" n="6.0059" /> rājaputte ca, sabbālaṅkārabhūsite;</p>

<p rend="gatha2">Citravammadhare sūre, kañcanāveḷadhārine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:195"><hi rend="paranum">22:195</hi><hi rend="dot">.</hi></p>

<p rend="gatha1"> ‘‘Kadāhaṃ <pb ed="M" n="6.0061" /> ariyagaṇe ca, vatavante alaṅkate;</p>

<p rend="gatha2">Haricandanalittaṅge, kāsikuttamadhārine;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:196"><hi rend="paranum">22:196</hi><hi rend="dot">.</hi></p>

<p rend="gatha1"> ‘‘Kadāhaṃ amaccagaṇe ca, sabbālaṅkārabhūsite;</p>

<p rend="gatha2">Pītavammadhare sūre, purato gacchamāline;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:197"><hi rend="paranum">22:197</hi><hi rend="dot">.</hi></p>

<p rend="gatha1"> ‘‘Kadāhaṃ sattasatā bhariyā, sabbālaṅkārabhūsitā;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:198"><hi rend="paranum">22:198</hi><hi rend="dot">.</hi></p>

<p rend="gatha1"> ‘‘Kadāhaṃ sattasatā bhariyā, susaññā tanumajjhimā;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:199"><hi rend="paranum">22:199</hi><hi rend="dot">.</hi></p>

<p rend="gatha1"> ‘‘Kadāhaṃ sattasatā bhariyā, assavā piyabhāṇinī;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:200"><hi rend="paranum">22:200</hi><hi rend="dot">.</hi></p>

<p rend="gatha1"> ‘‘Kadāhaṃ satapalaṃ kaṃsaṃ, sovaṇṇaṃ satarājikaṃ;</p>

<p rend="gathalast">Pahāya pabbajissāmi, taṃ kudāssu bhavissati.</p>

<p rend="hangnum" n="22:201"><hi rend="paranum">22:201</hi><hi rend="dot">.</hi></p>

<p rend="gatha1"> ‘‘Kadāssu maṃ hatthigumbā, sabbālaṅkārabhūsitā;</p>

<p rend="gathalast">Suvaṇṇakacchā mātaṅgā, hemakappanavāsasā.</p>

<p rend="hangnum" n="22:202"><hi rend="paranum">22:202</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, tomaraṅkusapāṇibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:203"><hi rend="paranum">22:203</hi><hi rend="dot">.</hi></p>

<p rend="gatha1"> ‘‘Kadāssu <pb ed="V" n="6.0060" /> maṃ assagumbā, sabbālaṅkārabhūsitā;</p>

<p rend="gathalast">Ājānīyāva jātiyā, sindhavā sīghavāhanā.</p>

<p rend="hangnum" n="22:204"><hi rend="paranum">22:204</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, illiyācāpadhāribhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:205"><hi rend="paranum">22:205</hi><hi rend="dot">.</hi></p>

<p rend="gatha1"> ‘‘Kadāssu maṃ rathasenī, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:206"><hi rend="paranum">22:206</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:207"><hi rend="paranum">22:207</hi><hi rend="dot">.</hi></p>

<p rend="gatha1"> ‘‘Kadāssu <pb ed="M" n="6.0062" /> maṃ soṇṇarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:208"><hi rend="paranum">22:208</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:209"><hi rend="paranum">22:209</hi><hi rend="dot">.</hi></p>

<p rend="gatha1"> ‘‘Kadāssu <pb ed="P" n="6.0050" /> maṃ sajjhurathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:210"><hi rend="paranum">22:210</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:211"><hi rend="paranum">22:211</hi><hi rend="dot">.</hi></p>

<p rend="gatha1"> ‘‘Kadāssu maṃ assarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:212"><hi rend="paranum">22:212</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:213"><hi rend="paranum">22:213</hi><hi rend="dot">.</hi></p>

<p rend="gatha1"> ‘‘Kadāssu <pb ed="V" n="6.0061" /> maṃ oṭṭharathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:214"><hi rend="paranum">22:214</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:215"><hi rend="paranum">22:215</hi><hi rend="dot">.</hi></p>

<p rend="gatha1"> ‘‘Kadāssu maṃ goṇarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:216"><hi rend="paranum">22:216</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:217"><hi rend="paranum">22:217</hi><hi rend="dot">.</hi></p>

<p rend="gatha1"> ‘‘Kadāssu maṃ ajarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:218"><hi rend="paranum">22:218</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:219"><hi rend="paranum">22:219</hi><hi rend="dot">.</hi></p>

<p rend="gatha1"> ‘‘Kadāssu maṃ meṇḍarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:220"><hi rend="paranum">22:220</hi><hi rend="dot">.</hi></p>

<p rend="gatha1"> ‘‘Ārūḷhā <pb ed="M" n="6.0063" /> gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:221"><hi rend="paranum">22:221</hi><hi rend="dot">.</hi></p>

<p rend="gatha1"> ‘‘Kadāssu maṃ migarathā, sannaddhā ussitaddhajā;</p>

<p rend="gathalast">Dīpā athopi veyyagghā, sabbālaṅkārabhūsitā.</p>

<p rend="hangnum" n="22:222"><hi rend="paranum">22:222</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, cāpahatthehi vammibhi;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:223"><hi rend="paranum">22:223</hi><hi rend="dot">.</hi></p>

<p rend="gatha1"> ‘‘Kadāssu <pb ed="V" n="6.0062" /> maṃ hatthārohā, sabbālaṅkārabhūsitā;</p>

<p rend="gatha2">Nīlavammadharā sūrā, tomaraṅkusapāṇino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:224"><hi rend="paranum">22:224</hi><hi rend="dot">.</hi></p>

<p rend="gatha1"> ‘‘Kadāssu maṃ assārohā, sabbālaṅkārabhūsitā;</p>

<p rend="gatha2">Nīlavammadharā sūrā, illiyācāpadhārino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:225"><hi rend="paranum">22:225</hi><hi rend="dot">.</hi></p>

<p rend="gatha1"> ‘‘Kadāssu maṃ rathārohā, sabbālaṅkārabhūsitā;</p>

<p rend="gatha2">Nīlavammadharā sūrā, cāpahatthā kalāpino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:226"><hi rend="paranum">22:226</hi><hi rend="dot">.</hi></p>

<p rend="gatha1"> ‘‘Kadāssu maṃ dhanuggahā, sabbālaṅkārabhūsitā;</p>

<p rend="gatha2">Nīlavammadharā sūrā, cāpahatthā kalāpino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:227"><hi rend="paranum">22:227</hi><hi rend="dot">.</hi></p>

<p rend="gatha1"> ‘‘Kadāssu maṃ rājaputtā, sabbālaṅkārabhūsitā;</p>

<p rend="gatha2">Citravammadharā sūrā, kañcanāveḷadhārino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:228"><hi rend="paranum">22:228</hi><hi rend="dot">.</hi></p>

<p rend="gatha1"> ‘‘Kadāssu maṃ ariyagaṇā, vatavantā alaṅkatā;</p>

<p rend="gatha2">Haricandanalittaṅgā, kāsikuttamadhārino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:229"><hi rend="paranum">22:229</hi><hi rend="dot">.</hi></p>

<p rend="gatha1"> ‘‘Kadāssu maṃ amaccagaṇā, sabbālaṅkārabhūsitā;</p>

<p rend="gatha2">Pītavammadharā sūrā, purato gacchamālino;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:230"><hi rend="paranum">22:230</hi><hi rend="dot">.</hi></p>

<p rend="gatha1"> ‘‘Kadāssu <pb ed="M" n="6.0064" /> maṃ sattasatā bhariyā, sabbālaṅkārabhūsitā;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:231"><hi rend="paranum">22:231</hi><hi rend="dot">.</hi></p>

<p rend="gatha1"> ‘‘Kadāssu <pb ed="V" n="6.0063" /><pb ed="P" n="6.0051" /> maṃ sattasatā bhariyā, susaññā tanumajjhimā;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:232"><hi rend="paranum">22:232</hi><hi rend="dot">.</hi></p>

<p rend="gatha1"> ‘‘Kadāssu maṃ sattasatā bhariyā, assavā piyabhāṇinī;</p>

<p rend="gathalast">Yantaṃ maṃ nānuyissanti, taṃ kudāssu bhavissati.</p>

<p rend="hangnum" n="22:233"><hi rend="paranum">22:233</hi><hi rend="dot">.</hi></p>

<p rend="gatha1"> ‘‘Kadāhaṃ pattaṃ gahetvāna, muṇḍo saṅghāṭipāruto;</p>

<p rend="gathalast">Piṇḍikāya carissāmi, taṃ kudāssu bhavissati.</p>

<p rend="hangnum" n="22:234"><hi rend="paranum">22:234</hi><hi rend="dot">.</hi></p>

<p rend="gatha1"> ‘‘Kadāhaṃ paṃsukūlānaṃ, ujjhitānaṃ mahāpathe;</p>

<p rend="gathalast">Saṅghāṭiṃ dhārayissāmi, taṃ kudāssu bhavissati.</p>

<p rend="hangnum" n="22:235"><hi rend="paranum">22:235</hi><hi rend="dot">.</hi></p>

<p rend="gatha1"> ‘‘Kadāhaṃ sattāhasammeghe, ovaṭṭho allacīvaro;</p>

<p rend="gathalast">Piṇḍikāya carissāmi, taṃ kudāssu bhavissati.</p>

<p rend="hangnum" n="22:236"><hi rend="paranum">22:236</hi><hi rend="dot">.</hi></p>

<p rend="gatha1"> ‘‘Kadāhaṃ sabbattha gantvā, rukkhā rukkhaṃ vanā vanaṃ;</p>

<p rend="gathalast">Anapekkho gamissāmi, taṃ kudāssu bhavissati.</p>

<p rend="hangnum" n="22:237"><hi rend="paranum">22:237</hi><hi rend="dot">.</hi></p>

<p rend="gatha1"> ‘‘Kadāhaṃ giriduggesu, pahīnabhayabheravo;</p>

<p rend="gathalast">Adutiyo gamissāmi, taṃ kudāssu bhavissati.</p>

<p rend="hangnum" n="22:238"><hi rend="paranum">22:238</hi><hi rend="dot">.</hi></p>

<p rend="gatha1"> ‘‘Kadāhaṃ vīṇaṃva rujjako, sattatantiṃ manoramaṃ;</p>

<p rend="gathalast">Cittaṃ ujuṃ karissāmi, taṃ kudāssu bhavissati.</p>

<p rend="hangnum" n="22:239"><hi rend="paranum">22:239</hi><hi rend="dot">.</hi></p>

<p rend="gatha1"> ‘‘Kadāhaṃ rathakārova, parikantaṃ upāhanaṃ;</p>

<p rend="gathalast">Kāmasaññojane checchaṃ, ye dibbe ye ca mānuse’’ti.</p>

<p rend="bodytext">Tattha <hi rend="bold">kadā</hi>ti kālaparivitakko. <hi rend="bold">Phīta</hi>nti vatthālaṅkārādīhi supupphitaṃ. <hi rend="bold">Vibhattaṃ bhāgaso mita</hi>nti chekehi nagaramāpakehi rājanivesanādīnaṃ vasena vibhattaṃ dvāravīthīnaṃ vasena koṭṭhāsato mitaṃ. <hi rend="bold">Taṃ kudāssu bhavissatī</hi>ti taṃ evarūpaṃ nagaraṃ pahāya pabbajanaṃ kudā nāma me bhavissati <pb ed="V" n="6.0064" />. <hi rend="bold">Sabbatopabha</hi>nti <pb ed="M" n="6.0065" /> samantato alaṅkārobhāsena yuttaṃ. <hi rend="bold">Bahupākāratoraṇa</hi>nti bahalena puthulena pākārena ceva dvāratoraṇehi ca samannāgataṃ. <hi rend="bold">Daḷhamaṭṭālakoṭṭhaka</hi>nti daḷhehi aṭṭālakehi dvārakoṭṭhakehi ca samannāgataṃ. <hi rend="bold">Pīḷita</hi>nti samākiṇṇaṃ. <hi rend="bold">Tipura</hi>nti tīhi purehi samannāgataṃ, tipākāranti attho. Atha vā <hi rend="bold">tipura</hi>nti tikkhattuṃ puṇṇaṃ. <hi rend="bold">Rājabandhunī</hi>nti rājaññatakeheva puṇṇaṃ. <hi rend="bold">Somanassenā</hi>ti evaṃnāmakena videharājena.</p>

<p rend="bodytext"><hi rend="bold">Nicite</hi>ti dhanadhaññanicayādinā sampanne. <hi rend="bold">Ajeyye</hi>ti paccāmittehi ajetabbe. <hi rend="bold">Candanaphosite</hi>ti lohitacandanena paripphosite. <hi rend="bold">Koṭumbarānī</hi>ti koṭumbararaṭṭhe uṭṭhitavatthāni. <hi rend="bold">Hatthigumbe</hi>ti hatthighaṭāyo. <hi rend="bold">Hemakappanavāsase</hi>ti hemamayena sīsālaṅkārasaṅkhātena kappanena ca hemajālena ca samannāgate. <hi rend="bold">Gāmaṇīyehī</hi>ti <pb ed="P" n="6.0052" /> hatthācariyehi. <hi rend="bold">Ājānīyeva jātiyā</hi>ti jātiyā kāraṇākāraṇajānanatāya ājānīyeva, tādisānaṃ assānaṃ gumbe. <hi rend="bold">Gāmaṇīyehī</hi>ti assācariyehi. <hi rend="bold">Illiyācāpadhāribhī</hi>ti illiyañca cāpañca dhārentehi. <hi rend="bold">Rathaseniyo</hi>ti rathaghaṭāyo. <hi rend="bold">Sannandhe</hi>ti suṭṭhu naddhe. <hi rend="bold">Dīpe athopi veyyagghe</hi>ti dīpibyagghacammaparikkhitte. <hi rend="bold">Gāmaṇīyehī</hi>ti rathācariyehi. <hi rend="bold">Sajjhurathe</hi>ti rajatarathe. Ajarathameṇḍarathamigarathe sobhanatthāya yojenti.</p>

<p rend="bodytext"><hi rend="bold">Ariyagaṇe</hi>ti brāhmaṇagaṇe. Te kira tadā ariyācārā ahesuṃ, tena te evamāha. <hi rend="bold">Haricandanalittaṅge</hi>ti kañcanavaṇṇena candanena littasarīre. <hi rend="bold">Sattasatā bhariyā</hi>ti piyabhariyāyeva sandhāyāha. <hi rend="bold">Susaññā</hi>ti suṭṭhu saññitā. <hi rend="bold">Assavā</hi>ti sāmikassa vacanakārikā. <hi rend="bold">Satapala</hi>nti palasatena suvaṇṇena kāritaṃ. <hi rend="bold">Kaṃsa</hi>nti pātiṃ. <hi rend="bold">Satarājika</hi>nti piṭṭhipasse rājisatena samannāgataṃ. <hi rend="bold">Yantaṃ ma</hi>nti anitthigandhavanasaṇḍe ekameva gacchantaṃ maṃ kadā nu te nānuyissanti. <hi rend="bold">Sattāhasammeghe</hi>ti sattāhaṃ samuṭṭhite mahāmeghe, sattāhavaddaliketi attho. <hi rend="bold">Ovaṭṭho</hi>ti onatasīso. <hi rend="bold">Sabbatthā</hi>ti sabbadisaṃ. <hi rend="bold">Rujjako</hi>ti vīṇāvādako. <hi rend="bold">Kāmasaṃyojane</hi>ti kāmasaṃyojanaṃ. <hi rend="bold">Dibbe</hi>ti dibbaṃ. <hi rend="bold">Mānuse</hi>ti mānusaṃ.</p>

<p rend="bodytext">So <pb ed="M" n="6.0066" /> kira dasavassasahassāyukakāle nibbatto sattavassasahassāni rajjaṃ kāretvā tivassasahassāvasiṭṭhe āyumhi pabbajito. Pabbajanto panesa uyyānadvāre ambarukkhassa diṭṭhakālato paṭṭhāya cattāro māse agāre vasitvā ‘‘imamhā rājavesā pabbajitaveso varataro, pabbajissāmī’’ti cintetvā upaṭṭhākaṃ rahassena āṇāpesi ‘‘tāta, kañci ajānāpetvā antarāpaṇato kāsāyavatthāni ceva mattikāpattañca kiṇitvā āharā’’ti. So tathā akāsi. Rājā kappakaṃ pakkosāpetvā kesamassuṃ ohārāpetvā kappakassa gāmavaraṃ datvā kappakaṃ <pb ed="V" n="6.0065" /> uyyojetvā ekaṃ kāsāvaṃ nivāsetvā ekaṃ pārupitvā ekaṃ aṃse katvā mattikāpattampi thavikāya osāretvā aṃse laggesi. Tato kattaradaṇḍaṃ gahetvā mahātale katipaye vāre paccekabuddhalīlāya aparāparaṃ caṅkami. So taṃ divasaṃ tattheva vasitvā punadivase sūriyuggamanavelāya pāsādā otarituṃ ārabhi.</p>

<p rend="bodytext">Tadā sīvalidevī tā sattasatā vallabhitthiyo pakkosāpetvā ‘‘ciraṃ diṭṭho no rājā, cattāro māsā atītā, ajja naṃ passissāma, sabbālaṅkārehi alaṅkaritvā yathābalaṃ itthikuttahāsavilāse dassetvā kilesabandhanena bandhituṃ vāyameyyāthā’’ti vatvā alaṅkatappaṭiyattāhi tāhi saddhiṃ ‘‘rājānaṃ passissāmā’’ti pāsādaṃ <pb ed="P" n="6.0053" /> abhiruhantī taṃ otarantaṃ disvāpi na sañjāni. ‘‘Rañño ovādaṃ dātuṃ āgato paccekabuddho bhavissatī’’ti saññāya vanditvā ekamantaṃ aṭṭhāsi. Mahāsattopi pāsādā otari. Itarāpi pāsādaṃ abhiruhitvā sirisayanapiṭṭhe bhamaravaṇṇakese ca pasādhanabhaṇḍañca disvā ‘‘na so paccekabuddho, amhākaṃ piyasāmiko bhavissati, etha naṃ yācitvā nivattāpessāmī’’ti mahātalā otaritvā rājaṅgaṇaṃ sampāpuṇi. Pāpuṇitvā ca pana sabbāhi tāhi saddhiṃ kese mocetvā piṭṭhiyaṃ vikiritvā ubhohi hatthehi uraṃ saṃsumbhitvā ‘‘kasmā evarūpaṃ kammaṃ karotha, mahārājā’’ti atikaruṇaṃ paridevamānā rājānaṃ anubandhi, sakalanagaraṃ saṅkhubhitaṃ ahosi. Tepi ‘‘rājā kira no pabbajito, kuto pana evarūpaṃ dhammikarājānaṃ labhissāmā’’ti rodamānā rājānaṃ anubandhiṃsu. Tatra tāsaṃ itthīnaṃ paridevanañceva paridevantiyopi tā pahāya rañño gamanañca āvikaronto satthā āha –</p>

<p rend="hangnum" n="22:240"><hi rend="paranum">22:240</hi><hi rend="dot">.</hi></p>

<p rend="gatha1"> ‘‘Tā <pb ed="M" n="6.0067" /> ca sattasatā bhariyā, sabbālaṅkārabhūsitā;</p>

<p rend="gathalast">Bāhā paggayha pakkanduṃ, kasmā no vijahissasi.</p>

<p rend="hangnum" n="22:241"><hi rend="paranum">22:241</hi><hi rend="dot">.</hi></p>

<p rend="gatha1"> ‘‘Tā ca sattasatā bhariyā, susaññā tanumajjhimā;</p>

<p rend="gathalast">Bāhā paggayha pakkanduṃ, kasmā no vijahissasi.</p>

<p rend="hangnum" n="22:242"><hi rend="paranum">22:242</hi><hi rend="dot">.</hi></p>

<p rend="gatha1"> ‘‘Tā ca sattasatā bhariyā, assavā piyabhāṇinī;</p>

<p rend="gathalast">Bāhā paggayha pakkanduṃ, kasmā no vijahissasi.</p>

<p rend="hangnum" n="22:243"><hi rend="paranum">22:243</hi><hi rend="dot">.</hi></p>

<p rend="gatha1"> ‘‘Tā <pb ed="V" n="6.0066" /> ca sattasatā bhariyā, sabbālaṅkārabhūsitā;</p>

<p rend="gathalast">Hitvā sampaddavī rājā, pabbajjāya purakkhato.</p>

<p rend="hangnum" n="22:244"><hi rend="paranum">22:244</hi><hi rend="dot">.</hi></p>

<p rend="gatha1"> ‘‘Tā ca sattasatā bhariyā, susaññā tanumajjhimā;</p>

<p rend="gathalast">Hitvā sampaddavī rājā, pabbajjāya purakkhato.</p>

<p rend="hangnum" n="22:245"><hi rend="paranum">22:245</hi><hi rend="dot">.</hi></p>

<p rend="gatha1"> ‘‘Tā ca sattasatā bhariyā, assavā piyabhāṇinī;</p>

<p rend="gathalast">Hitvā sampaddavī rājā, pabbajjāya purakkhato.</p>

<p rend="hangnum" n="22:246"><hi rend="paranum">22:246</hi><hi rend="dot">.</hi></p>

<p rend="gatha1"> ‘‘Hitvā <pb ed="P" n="6.0054" /> satapalaṃ kaṃsaṃ, sovaṇṇaṃ satarājikaṃ;</p>

<p rend="gathalast">Aggahī mattikaṃ pattaṃ, taṃ dutiyābhisecana’’nti.</p>

<p rend="bodytext">Tattha <hi rend="bold">bāhā paggayhā</hi>ti bāhā ukkhipitvā. <hi rend="bold">Sampaddavī</hi>ti bhikkhave, so mahājanako rājā, tā ca sattasatā bhariyā ‘‘kiṃ no, deva, pahāya gacchasi, ko amhākaṃ doso’’ti vilapantiyova chaḍḍetvā sampaddavī gato, ‘‘pabbajjāya yāhī’’ti codiyamāno viya purakkhato hutvā gatoti attho. <hi rend="bold">Taṃ dutiyābhisecana</hi>nti bhikkhave, taṃ mattikāpattaggahaṇaṃ dutiyābhisecanaṃ katvā so rājā nikkhantoti.</p>

<p rend="bodytext">Sīvalidevīpi paridevamānā rājānaṃ nivattetuṃ asakkontī ‘‘attheso upāyo’’ti cintetvā mahāsenaguttaṃ pakkosāpetvā ‘‘tāta, rañño purato gamanadisābhāge jiṇṇagharajiṇṇasālādīsu aggiṃ dehi, tiṇapaṇṇāni saṃharitvā tasmiṃ tasmiṃ ṭhāne dhūmaṃ kārehī’’ti āṇāpesi. So tathā kāresi. Sā rañño santikaṃ gantvā pādesu patitvā mithilāya ādittabhāvaṃ ārocentī gāthādvayamāha –</p>

<p rend="hangnum" n="22:247"><hi rend="paranum">22:247</hi><hi rend="dot">.</hi></p>

<p rend="gatha1"> ‘‘Bhesmā <pb ed="M" n="6.0068" /> aggisamā jālā, kosā ḍayhanti bhāgaso;</p>

<p rend="gathalast">Rajataṃ jātarūpañca, muttā veḷuriyā bahū.</p>

<p rend="hangnum" n="22:248"><hi rend="paranum">22:248</hi><hi rend="dot">.</hi></p>

<p rend="gatha1"> ‘‘Maṇayo saṅkhamuttā ca, vatthikaṃ haricandanaṃ;</p>

<p rend="gatha2">Ajinaṃ dantabhaṇḍañca, lohaṃ kāḷāyasaṃ bahū;</p>

<p rend="gathalast">Ehi rāja nivattassu, mā tetaṃ vinasā dhana’’nti.</p>

<p rend="bodytext">Tattha <pb ed="V" n="6.0067" /><hi rend="bold">bhesmā</hi>ti bhayānakā. <hi rend="bold">Aggisamā jālā</hi>ti tesaṃ tesaṃ manussānaṃ gehāni aggi gaṇhi, so esa mahājāloti attho. <hi rend="bold">Kosā</hi>ti suvaṇṇarajatakoṭṭhāgārādīni. <hi rend="bold">Bhāgaso</hi>ti koṭṭhāsato suvibhattāpi no ete agginā ḍayhanti, devāti. <hi rend="bold">Loha</hi>nti tambalohādikaṃ. <hi rend="bold">Mā tetaṃ vinasā dhana</hi>nti mā te etaṃ dhanaṃ vinassatu, ehi naṃ nibbāpeti, pacchā gamissasi, ‘‘mahājanako nagaraṃ ḍayhamānaṃ anoloketvāva nikkhanto’’ti tumhākaṃ garahā bhavissati, tāya te lajjāpi vippaṭisāropi bhavissati, ehi amacce āṇāpetvā aggiṃ nibbāpehi, devāti.</p>

<p rend="bodytext">Atha mahāsatto ‘‘devi, kiṃ kathesi, yesaṃ kiñcanaṃ atthi, tesaṃ taṃ ḍayhati, mayaṃ pana akiñcanā’’ti dīpento gāthamāha –</p>

<p rend="hangnum" n="22:249"><hi rend="paranum">22:249</hi><hi rend="dot">.</hi></p>

<p rend="gatha1"> ‘‘Susukhaṃ vata jīvāma, yesaṃ no natthi kiñcanaṃ;</p>

<p rend="gathalast">Mithilā ḍayhamānāya, na me kiñci aḍayhathā’’ti.</p>

<p rend="bodytext">Tattha <pb ed="P" n="6.0055" /><hi rend="bold">kiñcana</hi>nti yesaṃ amhākaṃ palibuddhakilesasaṅkhātaṃ kiñcanaṃ natthi, te mayaṃ tena akiñcanabhāvena susukhaṃ vata jīvāma. Teneva kāraṇena mithilāya ḍayhamānāya na me kiñci aḍayhatha, appamattakampi attano bhaṇḍakaṃ ḍayhamānaṃ na passāmīti vadati.</p>

<p rend="bodytext">Evañca pana vatvā mahāsatto uttaradvārena nikkhami. Tāpissa sattasatā bhariyā nikkhamiṃsu. Puna sīvalidevī ekaṃ upāyaṃ cintetvā ‘‘gāmaghātaraṭṭhavilumpanākāraṃ viya dassethā’’ti amacce āṇāpesi. Taṃkhaṇaṃyeva āvudhahatthe purise tato tato ādhāvante paridhāvante vilumpante viya <pb ed="M" n="6.0069" /> sarīre lākhārasaṃ siñcitvā laddhappahāre viya phalake nipajjāpetvā vuyhante mate viya ca rañño dassesuṃ. Mahājano upakkosi ‘‘mahārāja, tumhesu dharantesuyeva raṭṭhaṃ vilumpanti, mahājanaṃ ghātentī’’ti. Atha devīpi rājānaṃ vanditvā nivattanatthāya gāthamāha –</p>

<p rend="hangnum" n="22:250"><hi rend="paranum">22:250</hi><hi rend="dot">.</hi></p>

<p rend="gatha1"> ‘‘Aṭaviyo samuppannā, raṭṭhaṃ viddhaṃsayanti taṃ;</p>

<p rend="gathalast">Ehi rāja nivattassu, mā raṭṭhaṃ vinasā ida’’nti.</p>

<p rend="bodytext">Tattha <pb ed="V" n="6.0068" /><hi rend="bold">aṭaviyo</hi>ti mahārāja, tumhesu dharantesuyeva aṭavicorā samuppannā samuṭṭhitā, taṃ tayā dhammarakkhitaṃ tava raṭṭhaṃ viddhaṃsenti.</p>

<p rend="bodytext">Taṃ sutvā rājā ‘‘mayi dharanteyeva corā uṭṭhāya raṭṭhaṃ viddhaṃsentā nāma natthi, sīvalideviyā kiriyā esā bhavissatī’’ti cintetvā taṃ appaṭibhānaṃ karonto āha –</p>

<p rend="hangnum" n="22:251"><hi rend="paranum">22:251</hi><hi rend="dot">.</hi></p>

<p rend="gatha1"> ‘‘Susukhaṃ vata jīvāma, yesaṃ no natthi kiñcanaṃ;</p>

<p rend="gathalast">Raṭṭhe vilumpamānamhi, na me kiñci ahīratha.</p>

<p rend="hangnum" n="22:252"><hi rend="paranum">22:252</hi><hi rend="dot">.</hi></p>

<p rend="gatha1"> ‘‘Susukhaṃ vata jīvāma, yesaṃ no natthi kiñcanaṃ;</p>

<p rend="gathalast">Pītibhakkhā bhavissāma, devā ābhassarā yathā’’ti.</p>

<p rend="bodytext">Tattha <hi rend="bold">vilumpamānamhī</hi>ti viluppamāne. <hi rend="bold">Ābhassarā yathā</hi>ti yathā te brahmāno pītibhakkhā hutvā samāpattisukhena vītināmenti, tathā vītināmessāmāti.</p>

<p rend="bodytext">Evaṃ vuttepi mahājano rājānaṃ anubandhiyeva. Athassa etadahosi ‘‘ayaṃ mahājano nivattituṃ na icchati, nivattessāmi na’’nti. So aḍḍhagāvutamattaṃ gatakāle nivattitvā mahāmagge ṭhitova amacce ‘‘kassidaṃ rajja’’nti pucchitvā ‘‘tumhākaṃ <pb ed="P" n="6.0056" />, devā’’ti vutte ‘‘tena hi imaṃ lekhaṃ antaraṃ karontassa rājadaṇḍaṃ karothā’’ti kattaradaṇḍena tiriyaṃ lekhaṃ ākaḍḍhi. Tena tejavatā raññā kataṃ lekhaṃ koci antaraṃ kātuṃ nāsakkhi. Mahājano lekhaṃ ussīsake katvā bāḷhaparidevaṃ paridevi. Devīpi taṃ lekhaṃ antaraṃ kātuṃ asakkontī rājānaṃ piṭṭhiṃ <pb ed="M" n="6.0070" /> datvā gacchantaṃ disvā sokaṃ sandhāretuṃ asakkontī uraṃ paharitvā mahāmagge tiriyaṃ patitvā parivattamānā agamāsi. Mahājano ‘‘lekhasāmikehi lekhā bhinnā’’ti vatvā deviyā gatamaggeneva gato. Atha mahāsattopi uttarahimavantābhimukho agamāsi. Devīpi sabbaṃ senāvāhanaṃ ādāya tena saddhiṃyeva gatā. Rājā mahājanaṃ nivattetuṃ asakkontoyeva saṭṭhiyojanamaggaṃ gato.</p>

<p rend="bodytext">Tadā nārado nāma tāpaso himavante suvaṇṇaguhāyaṃ vasitvā pañcābhiñño jhānasukhena vītināmetvā sattāhaṃ atikkāmetvā jhānasukhato vuṭṭhāya ‘‘aho sukhaṃ, aho sukha’’nti udānaṃ udānesi. So ‘‘atthi nu kho koci jambudīpatale idaṃ sukhaṃ pariyesanto’’ti dibbacakkhunā olokento mahājanakabuddhaṅkuraṃ disvā ‘‘rājā mahābhinikkhamanaṃ nikkhantopi sīvalidevippamukhaṃ <pb ed="V" n="6.0069" /> mahājanaṃ nivattetuṃ na sakkoti, antarāyampissa kareyya, idāni gantvā bhiyyoso mattāya daḷhasamādānatthaṃ ovādaṃ dassāmī’’ti cintetvā iddhibalena gantvā rañño purato ākāse ṭhitova tassa ussāhaṃ janetuṃ imaṃ gāthamāha –</p>

<p rend="hangnum" n="22:253"><hi rend="paranum">22:253</hi><hi rend="dot">.</hi></p>

<p rend="gatha1"> ‘‘Kimheso mahato ghoso, kā nu gāmeva kīḷiyā;</p>

<p rend="gathalast">Samaṇa teva pucchāma, kattheso abhisaṭo jano’’ti.</p>

<p rend="bodytext">Tassa taṃ sutvā rājā āha –</p>

<p rend="hangnum" n="22:254"><hi rend="paranum">22:254</hi><hi rend="dot">.</hi></p>

<p rend="gatha1"> ‘‘Mamaṃ ohāya gacchantaṃ, ettheso abhisaṭo jano;</p>

<p rend="gatha2">Sīmātikkamanaṃ yantaṃ, munimonassa pattiyā;</p>

<p rend="gathalast">Missaṃ nandīhi gacchantaṃ, kiṃ jānamanupucchasī’’ti.</p>

<p rend="bodytext">Tattha <hi rend="bold">kimheso</hi>ti kimhi kena kāraṇena eso hatthikāyādivasena mahato samūhassa ghoso. <hi rend="bold">Kā nu gāmeva kīḷiyā</hi>ti kā nu esā tayā saddhiṃ āgacchantānaṃ <pb ed="P" n="6.0057" /> gāme viya kīḷi. <hi rend="bold">Kattheso</hi>ti kimatthaṃ esa mahājano <hi rend="bold">abhisaṭo</hi> sannipatito, taṃ parivāretvā āgacchatīti pucchi. <hi rend="bold">Mama</hi>nti yo ahaṃ etaṃ janaṃ ohāya gacchāmi, taṃ maṃ ohāya gacchantaṃ. <hi rend="bold">Etthā</hi>ti etasmiṃ ṭhāne eso mahājano abhisaṭo anubandhanto āgato. <hi rend="bold">Sīmātikkamanaṃ yanta</hi>nti tvaṃ pana taṃ maṃ kilesasīmaṃ atikkamma <pb ed="M" n="6.0071" /> anagāriyamuniñāṇasaṅkhātassa monassa pattiyā yantaṃ, ‘‘pabbajito vatamhī’’ti nandiṃ avijahitvā khaṇe khaṇe uppajjamānāhi nandīhi missameva gacchantaṃ kiṃ jānanto pucchasi, udāhu ajānanto. Mahājanako kira videharaṭṭhaṃ chaḍḍetvā pabbajitoti kiṃ na sutaṃ tayāti.</p>

<p rend="bodytext">Athassa so daḷhasamādānatthāya puna gāthamāha –</p>

<p rend="hangnum" n="22:255"><hi rend="paranum">22:255</hi><hi rend="dot">.</hi></p>

<p rend="gatha1"> ‘‘Māssu tiṇṇo amaññittha, sarīraṃ dhārayaṃ imaṃ;</p>

<p rend="gathalast">Atīraṇeyya yamidaṃ, bahū hi paripanthayo’’ti.</p>

<p rend="bodytext">Tattha <hi rend="bold">māssu tiṇṇo amaññitthā</hi>ti imaṃ bhaṇḍukāsāvanivatthaṃ sarīraṃ dhārento ‘‘iminā pabbajitaliṅgaggahaṇamatteneva kilesasīmaṃ tiṇṇo atikkantosmī’’ti mā amaññittha. <hi rend="bold">Atīraṇeyya</hi><pb ed="V" n="6.0070" /><hi rend="bold">yamida</hi>nti idaṃ kilesajātaṃ nāma na ettakena tīretabbaṃ. <hi rend="bold">Bahū hi paripanthayo</hi>ti saggamaggaṃ āvaritvā ṭhitā tava bahū kilesaparipanthāti.</p>

<p rend="bodytext">Tato mahāsatto tassa vacanaṃ sutvā paripanthe pucchanto āha –</p>

<p rend="hangnum" n="22:256"><hi rend="paranum">22:256</hi><hi rend="dot">.</hi></p>

<p rend="gatha1"> ‘‘Ko nu me paripanthassa, mamaṃ evaṃvihārino;</p>

<p rend="gathalast">Yo neva diṭṭhe nādiṭṭhe, kāmānamabhipatthaye’’ti.</p>

<p rend="bodytext">Tattha <hi rend="bold">yo neva diṭṭhe nādiṭṭhe</hi>ti yo ahaṃ neva diṭṭhe manussaloke, nādiṭṭhe devaloke kāmānaṃ abhipatthemi, tassa mama evaṃ ekavihārino ko nu paripantho assāti vadati.</p>

<p rend="bodytext">Athassa so paripanthe dassento gāthamāha –</p>

<p rend="hangnum" n="22:257"><hi rend="paranum">22:257</hi><hi rend="dot">.</hi></p>

<p rend="gatha1"> ‘‘Niddā tandī vijambhitā, aratī bhattasammado;</p>

<p rend="gathalast">Āvasanti sarīraṭṭhā, bahū hi paripanthayo’’ti.</p>

<p rend="bodytext">Tattha <hi rend="bold">niddā</hi>ti kapiniddā. <hi rend="bold">Tandī</hi>ti ālasiyaṃ. <hi rend="bold">Aratī</hi>ti ukkaṇṭhitā. <hi rend="bold">Bhattasammado</hi>ti bhattapariḷāho. Idaṃ vuttaṃ hoti – ‘‘samaṇa, tvaṃ pāsādiko suvaṇṇavaṇṇo rajjaṃ pahāya pabbajito’’ti vutte tuyhaṃ paṇītaṃ ojavantaṃ piṇḍapātaṃ dassanti, so tvaṃ pattapūraṃ ādāya yāvadatthaṃ paribhuñjitvā paṇṇasālaṃ pavisitvā kaṭṭhattharaṇe nipajjitvā kākacchamāno niddaṃ <pb ed="M" n="6.0072" /> okkamitvā antarā pabuddho aparāparaṃ parivattitvā hatthapāde pasāretvā uṭṭhāya cīvaravaṃsaṃ gahetvā laggacīvaraṃ nivāsetvā ālasiyo hutvā neva sammajjaniṃ ādāya sammajjissasi, na pānīyaṃ āharissasi, puna nipajjitvā niddāyissasi <pb ed="P" n="6.0058" />, kāmavitakkaṃ vitakkessasi, tadā pabbajjāya ukkaṇṭhissasi, bhattapariḷāho te bhavissatīti. <hi rend="bold">Āvasanti sarīraṭṭhā</hi>ti ime ettakā paripanthā tava sarīraṭṭhakā hutvā nivasanti, sarīreyeva te nibbattantīti dasseti.</p>

<p rend="bodytext">Athassa mahāsatto thutiṃ karonto gāthamāha –</p>

<p rend="hangnum" n="22:258"><hi rend="paranum">22:258</hi><hi rend="dot">.</hi></p>

<p rend="gatha1"> ‘‘Kalyāṇaṃ vata maṃ bhavaṃ, brāhmaṇa manusāsati;</p>

<p rend="gathalast">Brāhmaṇa teva pucchāmi, ko nu tvamasi mārisā’’ti.</p>

<p rend="bodytext">Tattha <pb ed="V" n="6.0071" /><hi rend="bold">brāhmaṇa manusāsatī</hi>ti brāhmaṇa, kalyāṇaṃ vata maṃ bhavaṃ anusāsati.</p>

<p rend="bodytext">Tato tāpaso āha –</p>

<p rend="hangnum" n="22:259"><hi rend="paranum">22:259</hi><hi rend="dot">.</hi></p>

<p rend="gatha1"> ‘‘Nārado iti me nāmaṃ, kassapo iti maṃ vidū;</p>

<p rend="gathalast">Bhoto sakāsamāgacchiṃ, sādhu sabbhi samāgamo.</p>

<p rend="hangnum" n="22:260"><hi rend="paranum">22:260</hi><hi rend="dot">.</hi></p>

<p rend="gatha1"> ‘‘Tassa te sabbo ānando, vihāro upavattatu;</p>

<p rend="gathalast">Yaṃ ūnaṃ taṃ paripūrehi, khantiyā upasamena ca.</p>

<p rend="hangnum" n="22:261"><hi rend="paranum">22:261</hi><hi rend="dot">.</hi></p>

<p rend="gatha1"> ‘‘Pasāraya sannatañca, unnatañca pasāraya;</p>

<p rend="gathalast">Kammaṃ vijjañca dhammañca, sakkatvāna paribbajā’’ti.</p>

<p rend="bodytext">Tattha <hi rend="bold">vidū</hi>ti gottena maṃ ‘‘kassapo’’ti jānanti. <hi rend="bold">Sabbhī</hi>ti paṇḍitehi saddhiṃ samāgamo nāma sādhu hotīti āgatomhi. <hi rend="bold">Ānando</hi>ti tassa tava imissā pabbajjāya ānando tuṭṭhi somanassameva hotu mā ukkaṇṭhi. <hi rend="bold">Vihāro</hi>ti catubbidho brahmavihāro. <hi rend="bold">Upavattatū</hi>ti nibbattatu. <hi rend="bold">Yaṃ ūnaṃ ta</hi>nti yaṃ te sīlena kasiṇaparikammena jhānena ca ūnaṃ, taṃ etehi sīlādīhi pūraya. <hi rend="bold">Khantiyā upasamena cā</hi>ti ‘‘ahaṃ rājapabbajito’’ti mānaṃ akatvā adhivāsanakhantiyā ca kilesūpasamena ca samannāgato hohi. <hi rend="bold">Pasārayā</hi>ti mā ukkhipa mā patthara, pajahāti attho. <hi rend="bold">Sannatañca unnatañcā</hi>ti ‘‘ko nāmāha’’ntiādinā nayena pavattaṃ omānañca ‘‘ahamasmi <pb ed="M" n="6.0073" /> jātisampanno’’tiādinā nayena pavattaṃ atimānañca. <hi rend="bold">Kamma</hi>nti dasakusalakammapathaṃ. <hi rend="bold">Vijja</hi>nti pañcaabhiññā-aṭṭhasamāpattiñāṇaṃ. <hi rend="bold">Dhamma</hi>nti kasiṇaparikammasaṅkhātaṃ samaṇadhammaṃ. <hi rend="bold">Sakkatvāna paribbajā</hi>ti ete guṇe sakkatvā vattassu, ete vā guṇe sakkatvā daḷhaṃ samādāya paribbaja, pabbajjaṃ pālehi, mā ukkaṇṭhīti attho.</p>

<p rend="bodytext">Evaṃ so mahāsattaṃ ovaditvā ākāsena sakaṭṭhānameva gato. Tasmiṃ gate aparopi migājino nāma tāpaso tatheva samāpattito vuṭṭhāya olokento bodhisattaṃ disvā ‘‘mahājanaṃ nivattanatthāya tassa ovādaṃ dassāmī’’ti tatthevāgantvā ākāse attānaṃ dassento āha –</p>

<p rend="hangnum" n="22:262"><hi rend="paranum">22:262</hi><hi rend="dot">.</hi></p>

<p rend="gatha1"> ‘‘Bahū <pb ed="V" n="6.0072" /><pb ed="P" n="6.0059" /> hatthī ca asse ca, nagare janapadāni ca;</p>

<p rend="gathalast">Hitvā janaka pabbajito, kapāle ratimajjhagā.</p>

<p rend="hangnum" n="22:263"><hi rend="paranum">22:263</hi><hi rend="dot">.</hi></p>

<p rend="gatha1"> ‘‘Kacci nu te jānapadā, mittāmaccā ca ñātakā;</p>

<p rend="gathalast">Dubbhimakaṃsu janaka, kasmā tetaṃ aruccathā’’ti.</p>

<p rend="bodytext">Tattha <hi rend="bold">kapāle</hi>ti mattikāpattaṃ sandhāyāha. Idaṃ vuttaṃ hoti – mahārāja, tvaṃ evarūpaṃ issariyādhipaccaṃ chaḍḍetvā pabbajito imasmiṃ kapāle ratiṃ ajjhagā adhigatoti pabbajjākāraṇaṃ pucchanto evamāha. <hi rend="bold">Dubbhi</hi>nti kiṃ nu ete tava antare kiñci aparādhaṃ kariṃsu, kasmā tava evarūpaṃ issariyasukhaṃ pahāya etaṃ kapālameva aruccitthāti.</p>

<p rend="bodytext">Tato mahāsatto āha –</p>

<p rend="hangnum" n="22:264"><hi rend="paranum">22:264</hi><hi rend="dot">.</hi></p>

<p rend="gatha1"> ‘‘Na migājina jātucche, ahaṃ kañci kudācanaṃ;</p>

<p rend="gathalast">Adhammena jine ñātiṃ, na cāpi ñātayo mama’’nti.</p>

<p rend="bodytext">Tattha <hi rend="bold">na migājinā</hi>ti ambho migājina <hi rend="bold">jātucche</hi> ekaṃseneva ahaṃ <hi rend="bold">kañci</hi> ñātiṃ <hi rend="bold">kudācanaṃ</hi> kismiñci kāle adhammena na jināmi. Tepi ca ñātayo maṃ adhammena na jinanteva, iti na koci mayi dubbhiṃ nāma akāsīti attho.</p>

<p rend="bodytext">Evamassa <pb ed="M" n="6.0074" /> pañhaṃ paṭikkhipitvā idāni yena kāraṇena pabbajito, taṃ dassento āha –</p>

<p rend="hangnum" n="22:265"><hi rend="paranum">22:265</hi><hi rend="dot">.</hi></p>

<p rend="gatha1"> ‘‘Disvāna lokavattantaṃ, khajjantaṃ kaddamīkataṃ;</p>

<p rend="gatha2">Haññare bajjhare cettha, yattha sanno puthujjano;</p>

<p rend="gathalast">Etāhaṃ upamaṃ katvā, bhikkhakosmi migājinā’’ti.</p>

<p rend="bodytext">Tattha <hi rend="bold">disvāna lokavattanta</hi>nti vaṭṭānugatassa bālalokassa vattaṃ tantiṃ paveṇiṃ ahamaddasaṃ, taṃ disvā pabbajitomhīti dīpeti. <hi rend="bold">Khajjantaṃ kaddamīkata</hi>nti kilesehi khajjantaṃ teheva ca kaddamīkataṃ lokaṃ disvā. <hi rend="bold">Yattha sanno puthujjano</hi>ti yamhi kilesavatthumhi sanno laggo puthujjano, tattha laggā bahū sattā haññanti ceva andubandhanādīhi ca bajjhanti. <hi rend="bold">Etāha</hi>nti ahampi <pb ed="V" n="6.0073" /> sace ettha bajjhissāmi, ime sattā viya haññissāmi ceva bajjhissāmi cāti evaṃ etadeva kāraṇaṃ attano upamaṃ katvā kaddamīkataṃ lokaṃ disvā bhikkhako jātoti attho. <hi rend="bold">Migājinā</hi>ti taṃ nāmena ālapati. Kathaṃ pana tena tassa nāmaṃ ñātanti? Paṭisanthārakāle paṭhamameva pucchitattā.</p>

<p rend="bodytext">Tāpaso <pb ed="P" n="6.0060" /> taṃ kāraṇaṃ vitthārato sotukāmo hutvā gāthamāha –</p>

<p rend="hangnum" n="22:266"><hi rend="paranum">22:266</hi><hi rend="dot">.</hi></p>

<p rend="gatha1"> ‘‘Ko nu te bhagavā satthā, kassetaṃ vacanaṃ suci;</p>

<p rend="gatha2">Na hi kappaṃ vā vijjaṃ vā, paccakkhāya rathesabha;</p>

<p rend="gathalast">Samaṇaṃ āhu vattantaṃ, yathā dukkhassatikkamo’’ti.</p>

<p rend="bodytext">Tattha <hi rend="bold">kasseta</hi>nti etaṃ tayā vuttaṃ sucivacanaṃ kassa vacanaṃ nāma. <hi rend="bold">Kappa</hi>nti kappetvā kappetvā pavattitānaṃ abhiññāsamāpattīnaṃ lābhiṃ kammavādiṃ tāpasaṃ. <hi rend="bold">Vijja</hi>nti āsavakkhayañāṇavijjāya samannāgataṃ paccekabuddhaṃ. Idaṃ vuttaṃ hoti – rathesabha mahārāja, na hi kappasamaṇaṃ vā vijjāsamaṇaṃ vā paccakkhāya tassovādaṃ vinā evaṃ paṭipajjituṃ sakkā. Yathā dukkhassa atikkamo hoti, evaṃ vattantaṃ samaṇaṃ āhu. Tesaṃ pana vacanaṃ sutvā sakkā evaṃ paṭipajjituṃ, tasmā vadehi, ko nu te bhagavā satthāti.</p>

<p rend="bodytext">Mahāsatto āha –</p>

<p rend="hangnum" n="22:267"><hi rend="paranum">22:267</hi><hi rend="dot">.</hi></p>

<p rend="gatha1"> ‘‘Na migājina jātucche, ahaṃ kañci kudācanaṃ;</p>

<p rend="gathalast">Samaṇaṃ brāhmaṇaṃ vāpi, sakkatvā anupāvisi’’nti.</p>

<p rend="bodytext">Tattha <pb ed="M" n="6.0075" /><hi rend="bold">sakkatvā</hi>ti pabbajjāya guṇapucchanatthāya pūjetvā. <hi rend="bold">Anupāvisi</hi>nti na kañci anupaviṭṭhapubbosmi, na mayā añño koci samaṇo pucchitapubboti vadati. Iminā hi paccekabuddhānaṃ santike dhammaṃ suṇantenapi na kadāci odissakavasena pabbajjāya guṇo pucchitapubbo, tasmā evamāha.</p>

<p rend="bodytext">Evañca pana vatvā yena kāraṇena pabbajito, taṃ ādito paṭṭhāya dīpento āha –</p>

<p rend="hangnum" n="22:268"><hi rend="paranum">22:268</hi><hi rend="dot">.</hi></p>

<p rend="gatha1"> ‘‘Mahatā <pb ed="V" n="6.0074" /> cānubhāvena, gacchanto siriyā jalaṃ;</p>

<p rend="gathalast">Gīyamānesu gītesu, vajjamānesu vaggusu.</p>

<p rend="hangnum" n="22:269"><hi rend="paranum">22:269</hi><hi rend="dot">.</hi></p>

<p rend="gatha1"> ‘‘Tūriyatāḷasaṅghuṭṭhe, sammatālasamāhite;</p>

<p rend="gatha2">Sa migājina maddakkhiṃ, phaliṃ ambaṃ tirocchadaṃ;</p>

<p rend="gathalast">Haññamānaṃ manussehi, phalakāmehi jantubhi.</p>

<p rend="hangnum" n="22:270"><hi rend="paranum">22:270</hi><hi rend="dot">.</hi></p>

<p rend="gatha1"> ‘‘So khohaṃ taṃ siriṃ hitvā, orohitvā migājina;</p>

<p rend="gathalast">Mūlaṃ ambassupāgacchiṃ, phalino nipphalassa ca.</p>

<p rend="hangnum" n="22:271"><hi rend="paranum">22:271</hi><hi rend="dot">.</hi></p>

<p rend="gatha1"> ‘‘Phaliṃ ambaṃ hataṃ disvā, viddhastaṃ vinaḷīkataṃ;</p>

<p rend="gathalast">Athekaṃ itaraṃ ambaṃ, nīlobhāsaṃ manoramaṃ.</p>

<p rend="hangnum" n="22:272"><hi rend="paranum">22:272</hi><hi rend="dot">.</hi></p>

<p rend="gatha1"> ‘‘Evameva <pb ed="P" n="6.0061" /> nūnamhepi, issare bahukaṇṭake;</p>

<p rend="gathalast">Amittā no vadhissanti, yathā ambo phalī hato.</p>

<p rend="hangnum" n="22:273"><hi rend="paranum">22:273</hi><hi rend="dot">.</hi></p>

<p rend="gatha1"> ‘‘Ajinamhi haññate dīpi, nāgo dantehi haññate;</p>

<p rend="gatha2">Dhanamhi dhanino hanti, aniketamasanthavaṃ;</p>

<p rend="gathalast">Phalī ambo aphalo ca, te satthāro ubho mamā’’ti.</p>

<p rend="bodytext">Tattha <hi rend="bold">vaggusū</hi>ti madhurassaresu tūriyesu vajjamānesu. <hi rend="bold">Tūriyatāḷasaṅghuṭṭhe</hi>ti tūriyānaṃ tāḷitehi saṅghuṭṭhe uyyāne. <hi rend="bold">Sammatālasamāhite</hi>ti sammehi ca tālehi ca samannāgate. <hi rend="bold">Sa migājinā</hi>ti migājina, so ahaṃ adakkhiṃ. <hi rend="bold">Phaliṃ amba</hi>nti phalitaṃ ambarukkhanti attho. <hi rend="bold">Tirocchada</hi>nti tiropākāraṃ uyyānassa antoṭhitaṃ bahipākāraṃ nissāya jātaṃ ambarukkhaṃ. <hi rend="bold">Haññamāna</hi>nti pothiyamānaṃ. <hi rend="bold">Orohitvā</hi>ti hatthikkhandhā otaritvā. <hi rend="bold">Vinaḷīkata</hi>nti nipattanaḷaṃ kataṃ.</p>

<p rend="bodytext"><hi rend="bold">Evamevā</hi>ti <pb ed="M" n="6.0076" /> evaṃ eva. <hi rend="bold">Phalī</hi>ti phalasampanno. <hi rend="bold">Ajinamhī</hi>ti cammatthāya cammakāraṇā. <hi rend="bold">Dantehī</hi>ti attano dantehi, <hi rend="bold">haññate</hi> dantanimittaṃ haññateti attho. <hi rend="bold">Hantī</hi>ti haññati. <hi rend="bold">Aniketamasanthava</hi>nti yo pana niketaṃ pahāya pabbajitattā aniketo nāma sattasaṅkhāravatthukassa taṇhāsanthavassa <pb ed="V" n="6.0075" /> abhāvā asanthavo nāma, taṃ aniketaṃ asanthavaṃ ko hanissatīti adhippāyo. <hi rend="bold">Te satthāro</hi>ti te dve rukkhā mama satthāro ahesunti vadati.</p>

<p rend="bodytext">Taṃ sutvā migājino ‘‘appamatto hohī’’ti rañño ovādaṃ datvā sakaṭṭhānameva gato. Tasmiṃ gate sīvalidevī rañño pādamūle patitvā āha –</p>

<p rend="hangnum" n="22:274"><hi rend="paranum">22:274</hi><hi rend="dot">.</hi></p>

<p rend="gatha1"> ‘‘Sabbo jano pabyathito, rājā pabbajito iti;</p>

<p rend="gathalast">Hatthārohā anīkaṭṭhā, rathikā pattikārakā.</p>

<p rend="hangnum" n="22:275"><hi rend="paranum">22:275</hi><hi rend="dot">.</hi></p>

<p rend="gatha1"> ‘‘Assāsayitvā janataṃ, ṭhapayitvā paṭicchadaṃ;</p>

<p rend="gathalast">Puttaṃ rajje ṭhapetvāna, atha pacchā pabbajissasī’’ti.</p>

<p rend="bodytext">Tattha <hi rend="bold">pabyathito</hi>ti bhīto utrasto. <hi rend="bold">Paṭicchada</hi>nti amhe ḍayhamānepi viluppamānepi rājā na oloketīti pabyathitassa mahājanassa āvaraṇaṃ rakkhaṃ ṭhapetvā puttaṃ dīghāvukumāraṃ rajje ṭhapetvā abhisiñcitvā pacchā pabbajissasīti attho.</p>

<p rend="bodytext">Tato bodhisatto āha –</p>

<p rend="hangnum" n="22:276"><hi rend="paranum">22:276</hi><hi rend="dot">.</hi></p>

<p rend="gatha1"> ‘‘Cattā mayā jānapadā, mittāmaccā ca ñātakā;</p>

<p rend="gatha2">Santi <pb ed="P" n="6.0062" /> puttā videhānaṃ, dīghāvu raṭṭhavaḍḍhano;</p>

<p rend="gathalast">Te rajjaṃ kārayissanti, mithilāyaṃ pajāpatī’’ti.</p>

<p rend="bodytext">Tattha <hi rend="bold">santi puttā</hi>ti sīvali samaṇānaṃ puttā nāma natthi, videharaṭṭhavāsīnaṃ pana puttā dīghāvu atthi, te rajjaṃ kārayissanti. <hi rend="bold">Pajāpatī</hi>ti deviṃ ālapati.</p>

<p rend="bodytext">Devī <pb ed="M" n="6.0077" /> āha ‘‘deva, tumhesu tāva pabbajitesu ahaṃ kiṃ karomī’’ti. Atha naṃ so ‘‘bhadde, ahaṃ taṃ anusikkhāmi, vacanaṃ me karohī’’ti vatvā gāthamāha –</p>

<p rend="hangnum" n="22:277"><hi rend="paranum">22:277</hi><hi rend="dot">.</hi></p>

<p rend="gatha1"> ‘‘Ehi <pb ed="V" n="6.0076" /> taṃ anusikkhāmi, yaṃ vākyaṃ mama ruccati;</p>

<p rend="gatha2">Rajjaṃ tuvaṃ kārayasi, pāpaṃ duccaritaṃ bahuṃ;</p>

<p rend="gathalast">Kāyena vācā manasā, yena gacchasi duggatiṃ.</p>

<p rend="hangnum" n="22:278"><hi rend="paranum">22:278</hi><hi rend="dot">.</hi></p>

<p rend="gatha1"> ‘‘Paradinnakena paraniṭṭhitena, piṇḍena yāpehi sa dhīradhammo’’ti.</p>

<p rend="bodytext">Tattha <hi rend="bold">tuva</hi>nti tvaṃ puttassa chattaṃ ussāpetvā ‘‘mama puttassa rajja’’nti rajjaṃ anusāsamānā bahuṃ pāpaṃ karissasi. <hi rend="bold">Gacchasī</hi>ti yena kāyādīhi katena bahupāpena duggatiṃ gamissasi. <hi rend="bold">Sa dhīradhammo</hi>ti piṇḍiyālopena yāpetabbaṃ, esa paṇḍitānaṃ dhammoti.</p>

<p rend="bodytext">Evaṃ mahāsatto tassā ovādaṃ adāsi. Tesaṃ aññamaññaṃ sallapantānaṃ gacchantānaññeva sūriyo atthaṅgato. Devī patirūpe ṭhāne khandhāvāraṃ nivāsāpesi. Mahāsattopi ekaṃ rukkhamūlaṃ upagato. So tattha rattiṃ vasitvā punadivase sarīrapaṭijagganaṃ katvā maggaṃ paṭipajji. Devīpi ‘‘senā pacchatova āgacchatū’’ti vatvā tassa pacchatova ahosi. Te bhikkhācāravelāyaṃ thūṇaṃ nāma nagaraṃ pāpuṇiṃsu. Tasmiṃ khaṇe antonagare eko puriso sūṇato mahantaṃ maṃsakhaṇḍaṃ kiṇitvā sūlena aṅgāresu pacāpetvā nibbāpanatthāya phalakakoṭiyaṃ ṭhapetvā aṭṭhāsi. Tassa aññavihitassa eko sunakho taṃ ādāya palāyi. So ñatvā taṃ anubandhanto yāva bahidakkhiṇadvāraṃ gantvā nibbindo nivatti. Rājā ca devī ca sunakhassa purato gacchantā dvidhā ahesuṃ <pb ed="P" n="6.0063" />. So bhayena maṃsakhaṇḍaṃ chaḍḍetvā palāyi.</p>

<p rend="bodytext">Mahāsatto taṃ disvā cintesi ‘‘ayaṃ sunakho chaḍḍetvā anapekkho palāto, aññopissa sāmiko na paññāyati, evarūpo anavajjo paṃsukūlapiṇḍapāto nāma natthi, paribhuñjissāmi na’’nti. So mattikāpattaṃ nīharitvā <pb ed="M" n="6.0078" /> taṃ maṃsakhaṇḍaṃ ādāya puñchitvā patte pakkhipitvā udakaphāsukaṭṭhānaṃ gantvā paribhuñjituṃ ārabhi. Tato devī ‘‘sace esa rajjenatthiko bhaveyya, evarūpaṃ jegucchaṃ paṃsumakkhitaṃ sunakhucchiṭṭhakaṃ na khādeyya. Sace khādeyya, idānesa amhākaṃ sāmiko na bhavissatī’’ti cintetvā ‘‘mahārāja, evarūpaṃ jegucchaṃ khādasī’’ti āha. ‘‘Devi, tvaṃ andhabālatāya imassa piṇḍapātassa visesaṃ na jānāsī’’ti vatvā tasseva patitaṭṭhānaṃ paccavekkhitvā amataṃ viya paribhuñjitvā mukhaṃ vikkhāletvā hatthe dhovati. Tasmiṃ khaṇe devī nindamānā āha –</p>

<p rend="hangnum" n="22:279"><hi rend="paranum">22:279</hi><hi rend="dot">.</hi></p>

<p rend="gatha1"> ‘‘Yopi <pb ed="V" n="6.0077" /> catutthe bhattakāle na bhuñje, ajuṭṭhamārīva khudāya miyye;</p>

<p rend="gatha2">Na tveva piṇḍaṃ luḷitaṃ anariyaṃ, kulaputtarūpo sappuriso na seve;</p>

<p rend="gathalast">Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuva’’nti.</p>

<p rend="bodytext">Tattha <hi rend="bold">ajuṭṭhamārīvā</hi>ti anāthamaraṇameva. <hi rend="bold">Luḷita</hi>nti paṃsumakkhitaṃ. <hi rend="bold">Anariya</hi>nti asundaraṃ. <hi rend="bold">Na seve</hi>ti <hi rend="bold">na</hi>-kāro paripucchanatthe nipāto. Idaṃ vuttaṃ hoti – sace catutthepi bhattakāle na bhuñjeyya, khudāya mareyya, nanu evaṃ santepi kulaputtarūpo sappuriso evarūpaṃ piṇḍaṃ na tveva seveyyāti. <hi rend="bold">Tayida</hi>nti taṃ idaṃ.</p>

<p rend="bodytext">Mahāsatto āha –</p>

<p rend="hangnum" n="22:280"><hi rend="paranum">22:280</hi><hi rend="dot">.</hi></p>

<p rend="gatha1"> ‘‘Na cāpi me sīvali so abhakkho, yaṃ hoti cattaṃ gihino sunassa vā;</p>

<p rend="gathalast">Ye <pb ed="P" n="6.0064" /> keci bhogā idha dhammaladdhā, sabbo so bhakkho anavayoti vutto’’ti.</p>

<p rend="bodytext">Tattha <hi rend="bold">abhakkho</hi>ti so piṇḍapāto mama abhakkho nāma na hoti. <hi rend="bold">Yaṃ hotī</hi>ti yaṃ gihino vā sunassa vā cattaṃ hoti, taṃ paṃsukūlaṃ nāma asāmikattā anavajjameva hoti. <hi rend="bold">Ye kecī</hi>ti tasmā aññepi ye <pb ed="M" n="6.0079" /> keci dhammena laddhā bhogā, sabbo so bhakkho. <hi rend="bold">Anavayo</hi>ti anuavayo, anupunappunaṃ olokiyamānopi avayo paripuṇṇaguṇo anavajjo, adhammaladdhaṃ pana sahassagghanakampi jigucchanīyamevāti.</p>

<p rend="bodytext">Evaṃ te aññamaññaṃ kathentāva thūṇanagaradvāraṃ sampāpuṇiṃsu. Tatra dārikāsu kīḷantīsu ekā kumārikā khuddakakullakena vālukaṃ papphoṭeti. Tassā ekasmiṃ hatthe ekaṃ valayaṃ, ekasmiṃ dve valayāni. Tāni aññamaññaṃ saṅghaṭṭenti, itaraṃ nissaddaṃ. Rājā taṃ kāraṇaṃ ñatvā ‘‘sīvalidevī mama pacchato carati, itthī ca nāma pabbajitassa malaṃ, ‘ayaṃ pabbajitvāpi bhariyaṃ jahituṃ na sakkotī’ti garahissanti maṃ. Sacāyaṃ kumārikā paṇḍitā bhavissati, sīvalideviyā nivattanakāraṇaṃ kathessati, imissā kathaṃ sutvā sīvalideviṃ uyyojessāmī’’ti cintetvā āha –</p>

<p rend="hangnum" n="22:281"><hi rend="paranum">22:281</hi><hi rend="dot">.</hi></p>

<p rend="gatha1"> ‘‘Kumārike upaseniye, niccaṃ niggaḷamaṇḍite;</p>

<p rend="gathalast">Kasmā te eko bhujo janati, eko te na janatī bhujo’’ti.</p>

<p rend="bodytext">Tattha <pb ed="V" n="6.0078" /><hi rend="bold">upaseniye</hi>ti mātaraṃ upagantvā senike. <hi rend="bold">Niggaḷamaṇḍite</hi>ti agalitamaṇḍanena maṇḍanasīliketi vadati. <hi rend="bold">Janatī</hi>ti saddaṃ karoti.</p>

<p rend="bodytext">Kumārikā āha –</p>

<p rend="hangnum" n="22:282"><hi rend="paranum">22:282</hi><hi rend="dot">.</hi></p>

<p rend="gatha1"> ‘‘Imasmiṃ me samaṇa hatthe, paṭimukkā dunīvarā;</p>

<p rend="gathalast">Saṅghātā jāyate saddo, dutiyasseva sā gati.</p>

<p rend="hangnum" n="22:283"><hi rend="paranum">22:283</hi><hi rend="dot">.</hi></p>

<p rend="gatha1"> ‘‘Imasmiṃ me samaṇa hatthe, paṭimukko ekanīvaro;</p>

<p rend="gathalast">So adutiyo na janati, munibhūtova tiṭṭhati.</p>

<p rend="hangnum" n="22:284"><hi rend="paranum">22:284</hi><hi rend="dot">.</hi></p>

<p rend="gatha1"> ‘‘Vivādappatto dutiyo, keneko vivadissati;</p>

<p rend="gathalast">Tassa te saggakāmassa, ekattamuparocata’’nti.</p>

<p rend="bodytext">Tattha <pb ed="M" n="6.0080" /><pb ed="P" n="6.0065" /><hi rend="bold">dunīvarā</hi>ti dve valayāni. <hi rend="bold">Saṅghātā</hi>ti saṃhananato saṅghaṭṭanatoti attho. <hi rend="bold">Gatī</hi>ti nibbatti. Dutiyasseva hi evarūpā nibbatti hotīti attho. <hi rend="bold">So</hi>ti so nīvaro. <hi rend="bold">Munibhūtovā</hi>ti pahīnasabbakileso ariyapuggalo viya tiṭṭhati. <hi rend="bold">Vivādappatto</hi>ti samaṇa dutiyako nāma vivādamāpanno hoti, kalahaṃ karoti, nānāgāhaṃ gaṇhāti. <hi rend="bold">Keneko</hi>ti ekako pana kena saddhiṃ vivadissati. <hi rend="bold">Ekattamuparocata</hi>nti ekībhāvo te ruccatu. Samaṇā nāma bhaginimpi ādāya na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi, ayaṃ te antarāyaṃ karissati, imaṃ nīharitvā ekakova samaṇakammaṃ karohīti naṃ ovadati.</p>

<p rend="bodytext">So tassā kumārikāya vacanaṃ sutvā paccayaṃ labhitvā deviyā saddhiṃ kathento āha –</p>

<p rend="hangnum" n="22:285"><hi rend="paranum">22:285</hi><hi rend="dot">.</hi></p>

<p rend="gatha1"> ‘‘Suṇāsi sīvali kathā, kumāriyā paveditā;</p>

<p rend="gathalast">Pesiyā maṃ garahittho, dutiyasseva sā gati.</p>

<p rend="hangnum" n="22:286"><hi rend="paranum">22:286</hi><hi rend="dot">.</hi></p>

<p rend="gatha1"> ‘‘Ayaṃ dvedhāpatho bhadde, anuciṇṇo pathāvihi;</p>

<p rend="gathalast">Tesaṃ tvaṃ ekaṃ gaṇhāhi, ahamekaṃ punāparaṃ.</p>

<p rend="hangnum" n="22:287"><hi rend="paranum">22:287</hi><hi rend="dot">.</hi></p>

<p rend="gatha1"> ‘‘Māvaca <pb ed="V" n="6.0079" /> maṃ tvaṃ ‘pati me’ti, nāhaṃ ‘bhariyā’ti vā punā’’ti.</p>

<p rend="bodytext">Tattha <hi rend="bold">kumāriyā paveditā</hi>ti kumārikāya kathitā. <hi rend="bold">Pesiyā</hi>ti sacāhaṃ rajjaṃ kāreyyaṃ, esā me pesiyā vacanakārikā bhaveyya, oloketumpi maṃ na visaheyya. Idāni pana attano pesiyaṃ viya ca maññati, ‘‘dutiyasseva sā gatī’’ti maṃ ovadati. <hi rend="bold">Anuciṇṇo</hi>ti anusañcarito. <hi rend="bold">Pathāvihī</hi>ti pathikehi. <hi rend="bold">Eka</hi>nti tava ruccanakaṃ ekaṃ maggaṃ gaṇha, ahaṃ pana tayā gahitāvasesaṃ aparaṃ gaṇhissāmi. <hi rend="bold">Māvaca maṃ tva</hi>nti sīvali ito paṭṭhāya puna maṃ ‘‘pati me’’ti mā avaca, ahaṃ vā tvaṃ ‘‘bhariyā me’’ti nāvacaṃ.</p>

<p rend="bodytext">Sā tassa vacanaṃ sutvā ‘‘deva, tumhe uttamā, dakkhiṇamaggaṃ gaṇhatha, ahaṃ vāmamaggaṃ gaṇhissāmī’’ti vatvā thokaṃ gantvā sokaṃ sandhāretuṃ asakkontī punāgantvā raññā saddhiṃ kathentī ekatova nagaraṃ pāvisi. Tamatthaṃ pakāsento satthā upaḍḍhagāthamāha –</p>

<p rend="gathalast">‘‘Imameva <pb ed="M" n="6.0081" /> kathayantā, thūṇaṃ nagarupāgamu’’nti.</p>

<p rend="bodytext">Tattha <pb ed="P" n="6.0066" /><hi rend="bold">nagarupāgamu</hi>nti nagaraṃ paviṭṭhā.</p>

<p rend="bodytext">Pavisitvā ca pana mahāsatto piṇḍatthāya caranto usukārassa gehadvāraṃ patto. Sīvalidevīpi ekamantaṃ aṭṭhāsi. Tasmiṃ samaye usukāro aṅgārakapalle usuṃ tāpetvā kañjiyena temetvā ekaṃ akkhiṃ nimīletvā ekena akkhinā olokento ujuṃ karoti. Taṃ disvā mahāsatto cintesi ‘‘sacāyaṃ paṇḍito bhavissati, mayhaṃ ekaṃ kāraṇaṃ kathessati, pucchissāmi na’’nti. So upasaṅkamitvā pucchati. Tamatthaṃ pakāsento satthā āha –</p>

<p rend="hangnum" n="22:288"><hi rend="paranum">22:288</hi><hi rend="dot">.</hi></p>

<p rend="gatha1"> ‘‘Koṭṭhake usukārassa, bhattakāle upaṭṭhite;</p>

<p rend="gatha2">Tatrā ca so usukāro, ekaṃ daṇḍaṃ ujuṃ kataṃ;</p>

<p rend="gathalast">Ekañca cakkhuṃ niggayha, jimhamekena pekkhatī’’ti.</p>

<p rend="bodytext">Tattha <hi rend="bold">koṭṭhake</hi>ti bhikkhave, so rājā attano bhattakāle upaṭṭhite usukārassa koṭṭhake aṭṭhāsi. <hi rend="bold">Tatrā cā</hi>ti tasmiñca koṭṭhake. <hi rend="bold">Niggayhā</hi>ti nimīletvā. <hi rend="bold">Jimhamekenā</hi>ti ekena akkhinā vaṅkaṃ saraṃ pekkhati.</p>

<p rend="bodytext">Atha <pb ed="V" n="6.0080" /> naṃ mahāsatto āha –</p>

<p rend="hangnum" n="22:289"><hi rend="paranum">22:289</hi><hi rend="dot">.</hi></p>

<p rend="gatha1"> ‘‘Evaṃ no sādhu passasi, usukāra suṇohi me;</p>

<p rend="gathalast">Yadekaṃ cakkhuṃ niggayha, jimhamekena pekkhasī’’ti.</p>

<p rend="bodytext">Tassattho – samma usukāra, evaṃ nu tvaṃ sādhu passasi, yaṃ ekaṃ cakkhuṃ nimīletvā ekena cakkhunā vaṅkaṃ saraṃ pekkhasīti.</p>

<p rend="bodytext">Athassa so kathento āha –</p>

<p rend="hangnum" n="22:290"><hi rend="paranum">22:290</hi><hi rend="dot">.</hi></p>

<p rend="gatha1"> ‘‘Dvīhi samaṇa cakkhūhi, visālaṃ viya khāyati;</p>

<p rend="gathalast">Asampatvā paramaṃ liṅgaṃ, nujubhāvāya kappati.</p>

<p rend="hangnum" n="22:291"><hi rend="paranum">22:291</hi><hi rend="dot">.</hi></p>

<p rend="gatha1"> ‘‘Ekañca cakkhuṃ niggayha, jimhamekena pekkhato;</p>

<p rend="gathalast">Sampatvā paramaṃ liṅgaṃ, ujubhāvāya kappati.</p>

<p rend="hangnum" n="22:292"><hi rend="paranum">22:292</hi><hi rend="dot">.</hi></p>

<p rend="gatha1"> ‘‘Vivādappatto <pb ed="M" n="6.0082" /> dutiyo, keneko vivadissati;</p>

<p rend="gathalast">Tassa te saggakāmassa, ekattamuparocata’’nti.</p>

<p rend="bodytext">Tattha <hi rend="bold">visālaṃ viyā</hi>ti vitthiṇṇaṃ viya hutvā khāyati. <hi rend="bold">Asampatvā paramaṃ liṅga</hi>nti parato vaṅkaṭṭhānaṃ appatvā. <hi rend="bold">Nujubhāvāyā</hi>ti na ujubhāvāya. Idaṃ vuttaṃ hoti – visāle khāyamāne parato ujuṭṭhānaṃ vā vaṅkaṭṭhānaṃ vā na pāpuṇeyya, tasmiṃ asampatte adissamāne ujubhāvāya kiccaṃ na kappati na sampajjatīti. <hi rend="bold">Sampatvā</hi>ti cakkhunā patvā <pb ed="P" n="6.0067" />, disvāti attho. <hi rend="bold">Vivādappatto</hi>ti yathā dutiye akkhimhi ummīlite liṅgaṃ na paññāyati, vaṅkaṭṭhānampi ujukaṃ paññāyati, ujuṭṭhānampi vaṅkaṃ paññāyatīti vivādo hoti, evaṃ samaṇassapi dutiyo nāma vivādamāpanno hoti, kalahaṃ karoti, nānāgāhaṃ gaṇhāti. <hi rend="bold">Keneko</hi>ti eko pana kena saddhiṃ vivadissati. <hi rend="bold">Ekattamuparocata</hi>nti ekībhāvo te ruccatu. Samaṇā nāma bhaginimpi ādāya na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi. Ayaṃ te antarāyaṃ karissati, imaṃ nīharitvā ekakova samaṇadhammaṃ karohīti so taṃ ovadati.</p>

<p rend="bodytext">Evamassa <pb ed="V" n="6.0081" /> so ovādaṃ datvā tuṇhī ahosi. Mahāsattopi piṇḍāya caritvā missakabhattaṃ saṃkaḍḍhitvā nagarā nikkhamitvā udakaphāsukaṭṭhāne nisīditvā katabhattakicco mukhaṃ vikkhāletvā pattaṃ thavikāya osāretvā sīvalideviṃ āmantetvā āha –</p>

<p rend="hangnum" n="22:293"><hi rend="paranum">22:293</hi><hi rend="dot">.</hi></p>

<p rend="gatha1"> ‘‘Suṇāsi sīvali kathā, usukārena veditā;</p>

<p rend="gathalast">Pesiyā maṃ garahittho, dutiyasseva sā gati.</p>

<p rend="hangnum" n="22:294"><hi rend="paranum">22:294</hi><hi rend="dot">.</hi></p>

<p rend="gatha1"> ‘‘Ayaṃ dvedhāpatho bhadde, anuciṇṇo pathāvihi;</p>

<p rend="gathalast">Tesaṃ tvaṃ ekaṃ gaṇhāhi, ahamekaṃ punāparaṃ.</p>

<p rend="hangnum" n="22:295"><hi rend="paranum">22:295</hi><hi rend="dot">.</hi></p>

<p rend="gatha1"> ‘‘Māvaca maṃ tvaṃ ‘pati me’ti, nāhaṃ ‘bhariyā’ti vā punā’’ti.</p>

<p rend="bodytext">Tattha <hi rend="bold">suṇāsī</hi>ti suṇa, tvaṃ kathā. <hi rend="bold">‘‘Pesiyā ma’’</hi>nti idaṃ pana kumārikāya ovādameva sandhāyāha.</p>

<p rend="bodytext">Sā <pb ed="M" n="6.0083" /> kira ‘‘māvaca maṃ tvaṃ ‘pati me’ti’’ vuttāpi mahāsattaṃ anubandhiyeva. Rājā naṃ nivattetuṃ na sakkoti. Mahājanopi anubandhi. Tato pana aṭavī avidūre hoti. Mahāsatto nīlavanarājiṃ disvā taṃ nivattetukāmo hutvā gacchantoyeva maggasamīpe muñjatiṇaṃ addasa. So tato īsikaṃ luñcitvā ‘‘passasi sīvali, ayaṃ idha puna ghaṭetuṃ na sakkā, evameva puna mayhaṃ tayā saddhiṃ saṃvāso nāma ghaṭetuṃ na sakkā’’ti vatvā imaṃ upaḍḍhagāthamāha –</p>

<p rend="gathalast">‘‘Muñjāvesikā pavāḷhā, ekā vihara sīvalī’’ti.</p>

<p rend="bodytext">Tattha <hi rend="bold">ekā viharā</hi>ti ahaṃ ekībhāvena viharissāmi, tvampi ekā viharāhīti tassā ovādamadāsi.</p>

<p rend="bodytext">Taṃ sutvā sīvalidevī ‘‘itodāni paṭṭhāya natthi mayhaṃ mahājanakanarindena saddhiṃ saṃvāso’’ti sokaṃ sandhāretuṃ asakkontī ubhohi hatthehi uraṃ paharitvā mahāmagge <pb ed="P" n="6.0068" /> pati. Mahāsatto tassā visaññibhāvaṃ ñatvā padaṃ vikopetvā araññaṃ pāvisi. Amaccā āgantvā tassā sarīraṃ udakena siñcitvā hatthapāde parimajjitvā saññaṃ labhāpesuṃ. Sā ‘‘tātā, kuhiṃ rājā’’ti <pb ed="V" n="6.0082" /> pucchi. ‘‘Nanu tumheva jānāthā’’ti? ‘‘Upadhāretha tātā’’ti. Te ito cito dhāvitvā vicinantāpi mahāsattaṃ na passiṃsu. Devī mahāparidevaṃ paridevitvā rañño ṭhitaṭṭhāne cetiyaṃ kāretvā gandhamālādīhi pūjetvā nivatti. Mahāsattopi himavantaṃ pavisitvā sattāhabbhantareyeva pañca abhiññā ca, aṭṭha samāpattiyo ca nibbattetvā puna manussapathaṃ nāgami. Devīpi usukārena saddhiṃ kathitaṭṭhāne, kumārikāya saddhiṃ kathitaṭṭhāne, maṃsaparibhogaṭṭhāne, migājinena saddhiṃ kathitaṭṭhāne, nāradena saddhiṃ kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā mithilaṃ patvā ambavanuyyāne puttassa abhisekaṃ kāretvā taṃ senaṅgaparivutaṃ nagaraṃ pesetvā sayaṃ isipabbajjaṃ pabbajitvā tattheva uyyāne vasantī kasiṇaparikammaṃ katvā jhānaṃ nibbattetvā brahmalokaparāyaṇā ahosi. Mahāsattopi aparihīnajjhāno hutvā brahmalokaparāyaṇo ahosi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi <pb ed="M" n="6.0084" /> – ‘‘tadā samuddarakkhikā devadhītā uppalavaṇṇā ahosi, nārado sāriputto, migājino moggallāno, kumārikā khemā bhikkhunī, usukāro ānando, sīvalidevī rāhulamātā, dīghāvukumāro rāhulo, mātāpitaro mahārājakulāni, mahājanakanarindo pana ahameva sammāsambuddho ahosi’’nti.</p>

<p rend="centre">Mahājanakajātakavaṇṇanā dutiyā.</p>

<p rend="title">(540) 3. Suvaṇṇasāmajātakavaṇṇanā</p>

<p rend="bodytext"><hi rend="bold">Ko</hi><pb ed="V" n="6.0083" /><pb ed="M" n="6.0085" /><hi rend="bold">nu maṃ usunā vijjhī</hi>ti idaṃ satthā jetavane viharanto ekaṃ mātuposakabhikkhuṃ ārabbha kathesi. Sāvatthiyaṃ kira aṭṭhārasakoṭivibhavassa ekassa seṭṭhikulassa ekaputtako ahosi mātāpitūnaṃ piyo manāpo. So ekadivasaṃ pāsādavaragato sīhapañjaraṃ ugghāṭetvā vīthiṃ olokento gandhamālādihatthaṃ mahājanaṃ dhammassavanatthāya jetavanaṃ gacchantaṃ <pb ed="P" n="6.0069" /> disvā ‘‘ahampi dhammaṃ suṇissāmī’’ti mātāpitaro vanditvā gandhamālādīni gāhāpetvā vihāraṃ gantvā<hi rend="bold"></hi>vatthabhesajjapānakādīni bhikkhusaṅghassa dāpetvā gandhamālādīhi ca bhagavantaṃ pūjetvā ekamantaṃ nisinno dhammaṃ sutvā kāmesu ādīnavaṃ disvā pabbajjāya ca ānisaṃsaṃ sallakkhetvā parisāya vuṭṭhitāya bhagavantaṃ pabbajjaṃ yācitvā ‘‘mātāpitūhi ananuññātaṃ puttaṃ tathāgatā nāma na pabbājentī’’ti sutvā bhagavantaṃ vanditvā puna gehaṃ gantvā sagāravena mātāpitaro vanditvā evamāha – ‘‘ammatātā, ahaṃ tathāgatassa santike pabbajissāmī’’ti. Athassa mātāpitaro tassa vacanaṃ sutvā ekaputtakabhāvena sattadhā bhijjamānahadayā viya puttasinehena kampamānā evamāhaṃsu ‘‘tāta piyaputtaka, tāta kulaṅkura, tāta nayana, tāta hadaya, tāta pāṇasadisa, tayā vinā kathaṃ jīvāma, tayi paṭibaddhaṃ no jīvitaṃ. Mayañhi tāta, jarājiṇṇā vuḍḍhā mahallakā, ajja vā suve vā parasuve vā maraṇaṃ pāpuṇissāma, tasmā mā amhe ohāya gacchasi. Tāta, pabbajjā nāma atidukkarā, sītena atthe sati uṇhaṃ labhati, uṇhena atthe sati sītaṃ labhati, tasmā tāta, mā pabbajāhī’’ti.</p>

<p rend="bodytext">Taṃ sutvā kulaputto dukkhī dummano onatasīso pajjhāyantova nisīdi sattāhaṃ nirāhāro. Athassa mātāpitaro evaṃ cintesuṃ ‘‘sace no putto ananuññāto, addhā marissati, puna na passissāma, pabbajjāya jīvamānaṃ puna naṃ passissāmā’’ti. Cintetvā ca pana ‘‘tāta piyaputtaka, taṃ pabbajjāya anujānāma, pabbajāhī’’ti anujāniṃsu. Taṃ sutvā kulaputto tuṭṭhamānaso hutvā attano sakalasarīraṃ oṇāmetvā <pb ed="M" n="6.0086" /> mātāpitaro vanditvā vihāraṃ gantvā bhagavantaṃ pabbajjaṃ yāci. Satthā ekaṃ bhikkhuṃ pakkosāpetvā ‘‘imaṃ kumāraṃ pabbājehī’’ti āṇāpesi. So taṃ pabbājesi. Tassa pabbajitakālato paṭṭhāya mahālābhasakkāro nibbatti. So ācariyupajjhāye ārādhetvā laddhūpasampado pañca vassāni dhammaṃ pariyāpuṇitvā ‘‘ahaṃ idha ākiṇṇo <pb ed="V" n="6.0084" /> viharāmi, na me idaṃ patirūpa’’nti vipassanādhuraṃ pūretukāmo hutvā upajjhāyassa santike kammaṭṭhānaṃ gahetvā upajjhāyaṃ vanditvā jetavanā nikkhamitvā ekaṃ paccantagāmaṃ nissāya araññe vihāsi. So tattha vipassanaṃ vaḍḍhetvā dvādasa vassāni ghaṭento vāyamantopi visesaṃ nibbattetuṃ nāsakkhi. Mātāpitaropissa gacchante gacchante kāle duggatā ahesuṃ. Ye hi tesaṃ khettaṃ vā vaṇijjaṃ vā payojesuṃ, te ‘‘imasmiṃ kule putto vā bhātā vā iṇaṃ codetvā gaṇhanto nāma natthī’’ti attano attano hatthagataṃ gahetvā yathāruci palāyiṃsu. Gehe dāsakammakarādayopi hiraññasuvaṇṇādīni gahetvā palāyiṃsu.</p>

<p rend="bodytext">Aparabhāge dve janā kapaṇā hutvā hatthe udakasiñcanampi alabhitvā gehaṃ vikkiṇitvā agharā hutvā kāruññabhāvaṃ pattā pilotikaṃ nivāsetvā kapālahatthā bhikkhāya cariṃsu. Tasmiṃ kāle eko bhikkhu jetavanato nikkhamitvā anupubbena tassa vasanaṭṭhānaṃ agamāsi. So tassa āgantukavattaṃ katvā sukhanisinnakāle ‘‘bhante, kuto āgatatthā’’ti pucchitvā ‘‘jetavanā āgato āvuso’’ti vutte satthuno ceva mahāsāvakādīnañca ārogyaṃ pucchitvā mātāpitūnañca pavattiṃ pucchi ‘‘kiṃ, bhante, sāvatthiyaṃ asukassa nāma seṭṭhikulassa ārogya’’nti? ‘‘Āvuso, mā tassa kulassa pavattiṃ pucchā’’ti. ‘‘Kiṃ bhante’’ti. ‘‘Āvuso, tassa kira kulassa eko putto atthi, so buddhasāsane pabbajito, tassa pabbajitakālato paṭṭhāya etaṃ kulaṃ parikkhīṇaṃ, idāni dve janā paramakāruññabhāvaṃ pattā bhikkhāya carantī’’ti. So tassa vacanaṃ sutvā sakabhāvena saṇṭhātuṃ asakkonto assupuṇṇehi nettehi rodituṃ ārabhi. ‘‘Āvuso, kiṃ rodasī’’ti? ‘‘Bhante, te mayhaṃ mātāpitaro, ahaṃ tesaṃ putto’’ti. ‘‘Āvuso, tava mātāpitaro taṃ nissāya vināsaṃ pattā, gaccha, te paṭijaggāhī’’ti.</p>

<p rend="bodytext">So <pb ed="M" n="6.0087" /> ‘‘ahaṃ dvādasa vassāni ghaṭento vāyamantopi maggaṃ vā phalaṃ vā nibbattetuṃ nāsakkhiṃ <pb ed="P" n="6.0070" />, abhabbo bhavissāmi, kiṃ me pabbajjāya, gihī hutvā mātāpitaro posetvā dānaṃ datvā saggaparāyaṇo bhavissāmī’’ti cintetvā araññāvāsaṃ tassa therassa niyyādetvā punadivase araññā nikkhamitvā anupubbena gacchanto sāvatthito avidūre jetavanapiṭṭhivihāraṃ pāpuṇi. Tattha dve maggā ahesuṃ. Tesu eko maggo jetavanaṃ gacchati, eko sāvatthiṃ. So tattheva ṭhatvā ‘‘kiṃ nu kho paṭhamaṃ mātāpitaro passāmi, udāhu dasabala’’nti cintetvā ‘‘mayā mātāpitaro ciraṃ diṭṭhapubbā, ito paṭṭhāya pana me buddhadassanaṃ dullabhaṃ bhavissati, tasmā ajjameva sammāsambuddhaṃ disvā dhammaṃ sutvā sve pātova mātāpitaro passissāmī’’ti sāvatthimaggaṃ <pb ed="V" n="6.0085" /> pahāya sāyanhasamaye jetavanaṃ pāvisi. Taṃ divasaṃ pana satthā paccūsakāle lokaṃ olokento imassa kulaputtassa upanissayasampattiṃ addasa. So tassāgamanakāle <hi rend="bold">mātuposakasuttena</hi> (saṃ. ni. 1.205) mātāpitūnaṃ guṇaṃ vaṇṇesi. So pana bhikkhu parisapariyante ṭhatvā satthussa dhammakathaṃ suṇanto cintesi ‘‘ahaṃ gihī hutvā mātāpitaro paṭijaggituṃ sakkomīti cintesiṃ, satthā pana ‘pabbajitova samāno paṭijaggito upakārako mātāpitūna’nti vadati. Sacāhaṃ satthāraṃ adisvā gato, evarūpāya pabbajjāya parihīno bhaveyyaṃ. Idāni pana gihī ahutvā pabbajitova samāno mātāpitaro posessāmī’’ti.</p>

<p rend="bodytext">So salākaggaṃ gantvā salākabhattañceva salākayāguñca gaṇhitvā dvādasa vassāni araññe vutthabhikkhu pārājikappatto viya ahosi. So pātova sāvatthiyaṃ pavisitvā ‘‘kiṃ nu kho paṭhamaṃ yāguṃ gaṇhissāmi, udāhu mātāpitaro passissāmī’’ti cintetvā ‘‘kapaṇānaṃ mātāpitūnaṃ santikaṃ tucchahatthena gantuṃ ayutta’’nti cintetvā yāguṃ gahetvā etesaṃ porāṇakagehadvāraṃ gato. Mātāpitaropissa yāgubhikkhaṃ caritvā parabhittiṃ nissāya viharanti. So upagantvā nisinnake disvā uppannasoko assupuṇṇehi nettehi tesaṃ avidūre aṭṭhāsi. Te taṃ disvāpi na sañjāniṃsu. Atha mātā ‘‘bhikkhatthāya ṭhito bhavissatī’’ti saññāya ‘‘bhante, tumhākaṃ dātabbayuttakaṃ natthi, aticchathā’’ti āha. So tassā <pb ed="M" n="6.0088" /> kathaṃ sutvā hadayapūraṃ sokaṃ gahetvā assupuṇṇehi nettehi tattheva aṭṭhāsi. Dutiyampi tatiyampi ‘‘aticchathā’’ti vuccamānopi aṭṭhāsiyeva. Athassa pitā mātaraṃ āha – ‘‘gaccha, bhadde, jānāhi, putto nu kho no eso’’ti. Sā uṭṭhāya upagantvā olokentī sañjānitvā pādamūle patitvā paridevi, pitāpissa tatheva akāsi, mahantaṃ kāruññaṃ ahosi.</p>

<p rend="bodytext">Sopi mātāpitaro disvā sakabhāvena saṇṭhātuṃ asakkonto assūni pavattesi. So sokaṃ adhivāsetvā ‘‘ammatātā, mā cintayittha, ahaṃ vo posessāmī’’ti <pb ed="P" n="6.0071" /> mātāpitaro assāsetvā yāguṃ pāyetvā ekamante nisīdāpetvā puna bhikkhaṃ āharitvā te bhojetvā attano atthāya bhikkhaṃ pariyesitvā tesaṃ santikaṃ gantvā puna bhattenāpucchitvā pacchā sayaṃ paribhuñjati. So tato paṭṭhāya iminā niyāmena mātāpitaro paṭijaggati. Attanā laddhāni pakkhikabhattādīni tesaṃyeva datvā sayaṃ piṇḍāya caritvā labhamāno bhuñjati, alabhamāno na bhuñjati, vassāvāsikampi aññampi yaṃ kiñci labhitvā tesaṃyeva deti. Tehi paribhuttaṃ jiṇṇapilotikaṃ gahetvā aggaḷaṃ datvā rajitvā sayaṃ paribhuñjati. Bhikkhalabhanadivasehi panassa alabhanadivasā bahū ahesuṃ. Athassa nivāsanapārupanaṃ atilūkhaṃ hoti.</p>

<p rend="bodytext">Iti <pb ed="V" n="6.0086" /> so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto ahosi. Atha naṃ sandiṭṭhasambhattā bhikkhū pucchiṃsu ‘‘āvuso, pubbe tava sarīravaṇṇo sobhati, idāni pana kiso uppaṇḍuppaṇḍukajāto dhamanisanthatagatto, byādhi te nu kho uppanno’’ti. So ‘‘natthi me, āvuso, byādhi, apica pana palibodho me atthī’’ti taṃ pavattiṃ ārocesi. Atha naṃ te bhikkhū āhaṃsu ‘‘āvuso, bhagavā saddhādeyyaṃ vinipātetuṃ na deti, tvaṃ pana saddhādeyyaṃ gahetvā gihīnaṃ dadamāno ayuttaṃ karosī’’ti. So tesaṃ kathaṃ sutvā lajjito olīyi. Te ettakenapi asantuṭṭhā bhagavato santikaṃ gantvā ‘‘bhante, asuko nāma bhikkhu saddhādeyyaṃ vinipātetvā gihī posetī’’ti satthu ārocesuṃ. Satthā taṃ bhikkhuṃ pakkosāpetvā ‘‘saccaṃ kira tvaṃ bhikkhu saddhādeyyaṃ gahetvā gihī posesī’’ti <pb ed="M" n="6.0089" /> pucchitvā ‘‘saccaṃ, bhante’’ti vutte taṃ kiriyaṃ vaṇṇetukāmo attano ca pubbacariyaṃ pakāsetukāmo ‘‘bhikkhu, gihī posento ke posesī’’ti pucchi. ‘‘Mātāpitaro me, bhante’’ti vutte satthā tassa ussāhaṃ janetuṃ ‘‘sādhu sādhu, bhikkhū’’ti tikkhattuṃ sādhukāraṃ datvā ‘‘tvaṃ mama gatamagge ṭhito, ahampi pubbacariyaṃ caranto mātāpitaro posesi’’nti āha. So assāsaṃ paṭilabhi. Satthā tāya pubbacariyāya āvikaraṇatthaṃ tehi bhikkhūhi yācito atītaṃ āhari.</p>

<p rend="bodytext">Atīte bārāṇasinagarato avidūre nadiyā orimatīre eko nesādagāmo ahosi, pārimatīre eko nesādagāmo. Ekekasmiṃ gāme pañca pañca kulasatāni vasanti. Dvīsupi gāmesu dve nesādajeṭṭhakā sahāyakā ahesuṃ. Te daharakāleyeva katikavattaṃ kariṃsu ‘‘sace amhesu ekassa dhītā hoti, ekassa putto hoti, tesaṃ āvāhavivāhaṃ karissāmā’’ti. Atha orimatīre gāmajeṭṭhakassa <pb ed="P" n="6.0072" /> gehe putto jāyi, jātakkhaṇeyeva dukūlena paṭiggahitattā ‘‘dukūlo’’tvevassa nāmaṃ kariṃsu. Itarassa gehe dhītā jāyi, tassā paratīre jātattā ‘‘pārikā’’ti nāmaṃ kariṃsu. Te ubhopi abhirūpā pāsādikā ahesuṃ suvaṇṇavaṇṇā. Te nesādakule jātāpi pāṇātipātaṃ nāma na kariṃsu.</p>

<p rend="bodytext">Aparabhāge soḷasavassuddesikaṃ dukūlakumāraṃ mātāpitaro āhaṃsu ‘‘putta, kumārikaṃ te ānayissāmā’’ti. So pana brahmalokato āgato suddhasatto ubho kaṇṇe pidhāya ‘‘na me gharāvāsenattho ammatātā, mā evarūpaṃ avacutthā’’ti vatvā yāvatatiyaṃ vuccamānopi na icchiyeva. Pārikāpi mātāpitūhi ‘‘amma, amhākaṃ sahāyakassa putto atthi, so abhirūpo suvaṇṇavaṇṇo, tassa taṃ dassāmā’’ti vuttā tatheva vatvā ubho kaṇṇe pidahi. Sāpi brāhmalokato āgatā gharāvāsaṃ na icchi. Dukūlakumāro pana tassā rahassena sāsanaṃ pahiṇi ‘‘sace <pb ed="V" n="6.0087" /> pārike methunadhammena atthikā, aññassa gehaṃ gacchatu, mayhaṃ methunadhamme chando natthī’’ti. Sāpi tassa tatheva sāsanaṃ pesesi.</p>

<p rend="bodytext">Atha <pb ed="M" n="6.0090" /> mātāpitaro tesaṃ anicchamānānaññeva āvāhavivāhaṃ kariṃsu. Te ubhopi kilesasamuddaṃ anotaritvā dve mahābrahmāno viya ekatova vasiṃsu. Dukūlakumāro pana macchaṃ vā migaṃ vā na māreti, antamaso āhaṭamaṃsampi na vikkiṇāti. Atha naṃ mātāpitaro vadiṃsu ‘‘tāta, tvaṃ nesādakule nibbattitvāpi neva gharāvāsaṃ icchasi, na pāṇavadhaṃ karosi, kiṃ nāma kammaṃ karissasī’’ti? ‘‘Ammatātā, tumhesu anujānantesu mayaṃ pabbajissāmā’’ti. Taṃ sutvā mātāpitaro ‘‘tena hi pabbajathā’’ti dve jane anujāniṃsu. Te tuṭṭhahaṭṭhā mātāpitaro vanditvā gāmato nikkhamitvā anupubbena gaṅgātīrena himavantaṃ pavisitvā yasmiṃ ṭhāne migasammatā nāma nadī himavantato otaritvā gaṅgaṃ pattā, taṃ ṭhānaṃ gantvā gaṅgaṃ pahāya migasammatābhimukhā abhiruhiṃsu.</p>

<p rend="bodytext">Tasmiṃ khaṇe sakkassa bhavanaṃ uṇhākāraṃ dassesi. Sakko olokento taṃ kāraṇaṃ ñatvā vissakammaṃ āmantetvā ‘‘tāta vissakamma, dve mahāpurisā gāmā nikkhamitvā himavantaṃ paviṭṭhā, tesaṃ nivāsaṭṭhānaṃ laddhuṃ vaṭṭati, migasammatānadiyā aḍḍhakosantare <pb ed="P" n="6.0073" /> etesaṃ paṇṇasālañca pabbajitaparikkhāre ca māpetvā ehī’’ti āha. So ‘‘sādhū’’ti sampaṭicchitvā <hi rend="bold">mūgapakkhajātake</hi> (jā. 2.22.1 ādayo) vuttanayeneva sabbaṃ saṃvidahitvā amanāpasadde migapakkhino palāpetvā ekapadikaṃ jaṅghamaggaṃ māpetvā sakaṭṭhānameva gato. Tepi taṃ maggaṃ disvā tena maggena gantvā taṃ assamapadaṃ pāpuṇiṃsu. Dukūlapaṇḍito paṇṇasālaṃ pavisitvā pabbajitaparikkhāre disvā ‘‘sakkena mayhaṃ dinnā’’ti sakkadattiyabhāvaṃ ñatvā sāṭakaṃ omuñcitvā rattavākacīraṃ nivāsetvā ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā pārikāyapi pabbajjaṃ adāsi. Ubhopi kāmāvacaramettaṃ bhāvetvā tattha vasiṃsu. Tesaṃ mettānubhāvena sabbepi migapakkhino aññamaññaṃ mettacittameva paṭilabhiṃsu, na koci kañci viheṭhesi. Pārikā tato paṭṭhāya pānīyaṃ paribhojanīyaṃ āharati, assamapadaṃ sammajjati, sabbakiccāni karoti. Ubhopi phalāphalāni āharitvā paribhuñjitvā attano attano paṇṇasālaṃ pavisitvā samaṇadhammaṃ karontā tattha vāsaṃ kappayiṃsu.</p>

<p rend="bodytext">Sakko <pb ed="M" n="6.0091" /> tesaṃ upaṭṭhānaṃ āgacchati. So ekadivasaṃ anuolokento ‘‘imesaṃ cakkhūni parihāyissantī’’ti antarāyaṃ disvā dukūlapaṇḍitaṃ upasaṅkamitvā vanditvā ekamantaṃ nisīditvā <pb ed="V" n="6.0088" /> evamāha – ‘‘bhante, tumhākaṃ antarāyo paññāyati, paṭijagganakaṃ puttaṃ laddhuṃ vaṭṭati, lokadhammaṃ paṭisevathā’’ti. Atha naṃ dukūlapaṇḍito āha – ‘‘sakka, kinnāmetaṃ kathesi, mayaṃ agāramajjhe vasantāpi etaṃ lokadhammaṃ puḷavakagūtharāsiṃ viya jigucchimhā, idāni pana araññaṃ pavisitvā isipabbajjaṃ pabbajitvā kathaṃ evarūpaṃ karissāmā’’ti. Atha sakko taṃ āha – ‘‘bhante, sace evaṃ na karotha, pārikāya tāpasiyā utunikāle nābhiṃ hatthena parāmaseyyāthā’’ti. Dukūlapaṇḍito ‘‘idaṃ sakkā kātu’’nti sampaṭicchi. Sakko taṃ vanditvā sakaṭṭhānameva gato.</p>

<p rend="bodytext">Dukūlapaṇḍitopi taṃ kāraṇaṃ pārikāya ācikkhitvā assā utunikāle nābhiṃ hatthena parāmasi. Tadā bodhisatto devalokato cavitvā tassā kucchimhi paṭisandhiṃ <pb ed="P" n="6.0074" /> gaṇhi. Sā dasamāsaccayena suvaṇṇavaṇṇaṃ puttaṃ vijāyi, tenevassa ‘‘suvaṇṇasāmo’’ti nāmaṃ kariṃsu. Pārikāya phalāphalatthāya vanaṃ gatakāle pabbatantare kinnariyo dhātikiccaṃ kariṃsu. Te ubhopi bodhisattaṃ nhāpetvā paṇṇasālāyaṃ nipajjāpetvā phalāphalatthāya araññaṃ gacchanti. Tasmiṃ khaṇe kinnarā kumāraṃ gahetvā girikandarādīsu nhāpetvā pabbatamatthakaṃ āruyha nānāpupphehi alaṅkaritvā haritālamanosilādīni silāyaṃ ghaṃsitvā nalāṭe tilake katvā puna ānetvā paṇṇasālāyaṃ nipajjāpesuṃ. Pārikāpi āgantvā puttaṃ thaññaṃ pāyesi. Taṃ aparabhāge vaḍḍhitvā soḷasavassuddesikampi anurakkhantā mātāpitaro paṇṇasālāyaṃ nisīdāpetvā sayameva vanamūlaphalāphalatthāya vanaṃ gacchanti. Mahāsatto ‘‘mama mātāpitūnaṃ kadāci kocideva antarāyo bhaveyyā’’ti cintetvā tesaṃ gatamaggaṃ sallakkhesi.</p>

<p rend="bodytext">Athekadivasaṃ tesaṃ vanamūlaphalāphalaṃ ādāya sāyanhasamaye nivattantānaṃ assamapadato avidūre mahāmegho uṭṭhahi. Te ekaṃ rukkhamūlaṃ pavisitvā vammikamatthake aṭṭhaṃsu. Tassa ca abbhantare āsīviso atthi. Tesaṃ sarīrato sedagandhamissakaṃ udakaṃ otaritvā tassa <pb ed="M" n="6.0092" /> nāsāpuṭaṃ pāvisi. So kujjhitvā nāsāvātena pahari. Dvepi andhā hutvā aññamaññaṃ na passiṃsu. Dukūlapaṇḍito pārikaṃ āmantetvā ‘‘pārike mama cakkhūni parihīnāni, ahaṃ taṃ na passāmī’’ti āha. Sāpi tatheva āha. Te ‘‘natthi no idāni jīvita’’nti maggaṃ apassantā paridevamānā aṭṭhaṃsu. ‘‘Kiṃ pana tesaṃ pubbakamma’’nti? Te kira pubbe vejjakule ahesuṃ. Atha so vejjo ekassa mahādhanassa purisassa akkhirogaṃ paṭijaggi. So tassa kiñci dhanaṃ na adāsi. Atha vejjo kujjhitvā attano gehaṃ gantvā bhariyāya ārocetvā ‘‘bhadde, ahaṃ tassa akkhirogaṃ paṭijaggāmi, idāni mayhaṃ dhanaṃ na deti, kiṃ karomā’’ti āha <pb ed="V" n="6.0089" />. Sāpi kujjhitvā ‘‘na no tassa santakenattho, bhesajjaṃ tassa ekayogaṃ datvā akkhīni kāṇāni karohī’’ti āha. So ‘‘sādhū’’ti sampaṭicchitvā tassa santikaṃ gantvā tathā akāsi. So nacirasseva andho hoti. Tesaṃ ubhinnampi iminā kammena cakkhūni andhāni jāyiṃsu.</p>

<p rend="bodytext">Atha mahāsatto ‘‘mama mātāpitaro <pb ed="P" n="6.0075" /> aññesu divasesu imāya velāya āgacchanti, idāni tesaṃ pavattiṃ na jānāmi, paṭimaggaṃ gamissāmī’’ti cintetvā maggaṃ gantvā saddamakāsi. Te tassa saddaṃ sañjānitvā paṭisaddaṃ karitvā puttasinehena ‘‘tāta suvaṇṇasāma, idha paripantho atthi, mā āgamī’’ti vadiṃsu. Atha nesaṃ ‘‘tena hi imaṃ laṭṭhikoṭiṃ gahetvā mama santikaṃ ethā’’ti dīghalaṭṭhiṃ adāsi. Te laṭṭhikoṭiṃ gahetvā tassa santikaṃ āgamiṃsu. Atha ne ‘‘kena kāraṇena vo cakkhūni vinaṭṭhānī’’ti pucchi. Atha naṃ mātāpitaro āhaṃsu ‘‘tāta, mayaṃ deve vassante idha rukkhamūle vammikamatthake ṭhitā, tena kāraṇenā’’ti. So mātāpitūnaṃ kathaṃ sutvāva aññāsi ‘‘tattha āsīvisena bhavitabbaṃ, tena kuddhena nāsāvāto vissaṭṭho bhavissatī’’ti. So mātāpitaro disvā rodi ceva hasi ca. Atha naṃ te pucchiṃsu ‘‘kasmā, tāta, rodasi ceva hasasi cā’’ti? Ammatātā, ‘‘tumhākaṃ daharakāleyeva evaṃ cakkhūni vinaṭṭhānī’’ti rodiṃ, ‘‘idāni paṭijaggituṃ labhissāmī’’ti hasiṃ. Ammatātā, tumhe mā cintayittha, ahaṃ vo paṭijaggissāmīti.</p>

<p rend="bodytext">So mātāpitaro assāsetvā assamapadaṃ ānetvā tesaṃ rattiṭṭhānadivāṭṭhānesu caṅkame paṇṇasālāyaṃ vaccaṭṭhāne passāvaṭṭhāne cāti <pb ed="M" n="6.0093" /> sabbaṭṭhānesu rajjuke bandhi, tato paṭṭhāya te assamapade ṭhapetvā sayaṃ vanamūlaphalādīni āharitvā paṇṇasālāyaṃ ṭhapetvā pātova tesaṃ vasanaṭṭhānaṃ sammajjitvā mātāpitaro vanditvā ghaṭaṃ ādāya migasammatānadiṃ gantvā pānīyaparibhojanīyaṃ āharitvā upaṭṭhāpeti, dantakaṭṭhamukhodakādīni datvā madhuraphalāphalaṃ deti, tehi bhuñjitvā mukhe vikkhālite sayaṃ khāditvā mātāpitaro vanditvā migagaṇaparivuto phalāphalatthāya araññaṃ pāvisi. Pabbatapāde kinnaraparivāro phalāphalaṃ gahetvā sāyanhasamaye āgantvā ghaṭena udakaṃ āharitvā uṇhodakena tesaṃ yathāruci nhāpanaṃ pādadhovanaṃ vā katvā aṅgārakapallaṃ upanetvā hatthapāde sedetvā tesaṃ nisinnānaṃ phalāphalaṃ datvā khādāpetvā pariyosāne sayaṃ khāditvā sesakaṃ ṭhapesi. Iminā niyāmeneva mātāpitaro paṭijaggi.</p>

<p rend="bodytext">Tasmiṃ samaye bārāṇasiyaṃ pīḷiyakkho nāma rājā rajjaṃ kāresi. So migamaṃsalobhena mātaraṃ <pb ed="V" n="6.0090" /> rajjaṃ paṭicchāpetvā sannaddhapañcāvudho himavantaṃ pavisitvā mige vadhitvā maṃsaṃ khādanto <pb ed="P" n="6.0076" /> migasammatānadiṃ patvā anupubbena sāmassa pānīyaggahaṇatitthaṃ sampatto migapadavalañjaṃ disvā maṇivaṇṇāhi sākhāhi koṭṭhakaṃ katvā dhanuṃ ādāya visapītaṃ saraṃ sannahitvā nilīnova acchi. Mahāsattopi sāyanhasamaye phalāphalaṃ āharitvā assamapade ṭhapetvā mātāpitaro vanditvā ‘‘pānīyaṃ āharissāmī’’ti ghaṭaṃ gahetvā migagaṇaparivuto dvepi mige ekato katvā tesaṃ piṭṭhiyaṃ pānīyaghaṭaṃ ṭhapetvā hatthena gahetvā nadītitthaṃ agamāsi. Rājā koṭṭhake ṭhitova taṃ tathā āgacchantaṃ disvā ‘‘mayā ettakaṃ kālaṃ evaṃ vicarantenapi manusso nāma na diṭṭhapubbo, devo nu kho esa nāgo nu kho, sace panāhaṃ etaṃ upasaṅkamitvā pucchissāmi. Devo ce bhavissati, ākāsaṃ uppatissati. Nāgo ce, bhūmiyaṃ pavisissati. Na kho panāhaṃ sabbakālaṃ himavanteyeva vicarissāmi, bārāṇasiṃ gamissāmi. Tatra maṃ pucchissanti ‘api nu kho te, mahārāja, himavante vasantena kiñci achariyaṃ diṭṭhapubba’nti? Tatrāhaṃ ‘evarūpo me satto diṭṭhapubbo’ti vakkhāmi. ‘Ko nāmeso’ti vutte sace ‘na jānāmī’ti vakkhāmi <pb ed="M" n="6.0094" />, atha garahissanti maṃ, tasmā etaṃ vijjhitvā dubbalaṃ katvā pucchissāmī’’ti cintesi.</p>

<p rend="bodytext">Atha tesu migesu paṭhamameva otaritvā pānīyaṃ pivitvā uttiṇṇesu bodhisatto uggahitavatto mahāthero viya saṇikaṃ otaritvā passaddhadaratho paccuttaritvā rattavākacīraṃ nivāsetvā ekaṃ pārupitvā ajinacammaṃ aṃse katvā pānīyaghaṭaṃ ukkhipitvā udakaṃ puñchitvā vāmaaṃsakūṭe ṭhapesi. Tasmiṃ kāle ‘‘idāni vijjhituṃ samayo’’ti rājā visapītaṃ saraṃ ukkhipitvā mahāsattaṃ dakkhiṇapasse vijjhi, saro vāmapassena nikkhami. Tassa viddhabhāvaṃ ñatvā migagaṇā bhītā palāyiṃsu. Suvaṇṇasāmapaṇḍito pana viddhopi pānīyaghaṭaṃ yathā vā tathā vā anavasumbhitvā satiṃ paccupaṭṭhāpetvā saṇikaṃ otāretvā vālukaṃ viyūhitvā ṭhapetvā disaṃ vavatthapetvā mātāpitūnaṃ vasanaṭṭhānadisābhāgena sīsaṃ katvā rajatapaṭṭavaṇṇāya vālukāya <pb ed="P" n="6.0077" /> suvaṇṇapaṭimā viya nipajjitvā satiṃ paccupaṭṭhāpetvā ‘‘imasmiṃ himavantappadese mama verī nāma natthi, mayhaṃ mātāpitūnañca verī nāma natthī’’ti mukhena lohitaṃ chaḍḍetvā rājānaṃ adisvāva paṭhamaṃ gāthamāha –</p>

<p rend="hangnum" n="22:296"><hi rend="paranum">22:296</hi><hi rend="dot">.</hi></p>

<p rend="gatha1"> ‘‘Ko nu maṃ usunā vijjhi, pamattaṃ udahārakaṃ;</p>

<p rend="gathalast">Khattiyo brāhmaṇo vesso, ko maṃ viddhā nilīyasī’’ti.</p>

<p rend="bodytext">Tattha <pb ed="V" n="6.0091" /><hi rend="bold">pamatta</hi>nti mettābhāvanāya anupaṭṭhitasatiṃ. Idañhi so sandhāya tasmiṃ khaṇe attānaṃ pamattaṃ nāma akāsi. <hi rend="bold">Viddhā</hi>ti vijjhitvā.</p>

<p rend="bodytext">Evañca pana vatvā puna attano sarīramaṃsassa abhakkhasammatabhāvaṃ dassetuṃ dutiyaṃ gāthamāha –</p>

<p rend="hangnum" n="22:297"><hi rend="paranum">22:297</hi><hi rend="dot">.</hi></p>

<p rend="gatha1"> ‘‘Na me maṃsāni khajjāni, cammenattho na vijjati;</p>

<p rend="gathalast">Atha kena nu vaṇṇena, viddheyyaṃ maṃ amaññathā’’ti.</p>

<p rend="bodytext">Dutiyagāthaṃ vatvā tameva nāmādivasena pucchanto āha –</p>

<p rend="hangnum" n="22:298"><hi rend="paranum">22:298</hi><hi rend="dot">.</hi></p>

<p rend="gatha1"> ‘‘Ko vā tvaṃ kassa vā putto, kathaṃ jānemu taṃ mayaṃ;</p>

<p rend="gathalast">Puṭṭho me samma akkhāhi, kiṃ maṃ viddhā nilīyasī’’ti.</p>

<p rend="bodytext">Tattha <pb ed="M" n="6.0095" /><hi rend="bold">amaññathā</hi>ti ayaṃ puriso kena kāraṇena maṃ vijjhitabbanti amaññitthāti attho.</p>

<p rend="bodytext">Evañca pana vatvā tuṇhī ahosi. Taṃ sutvā rājā ‘‘ayaṃ mayā visapītena sallena vijjhitvā pātitopi neva maṃ akkosati na paribhāsati, mama hadayaṃ sambāhanto viya piyavacanena samudācarati, gacchissāmissa santika’’nti cintetvā gantvā tassa santike ṭhitova dve gāthā abhāsi –</p>

<p rend="hangnum" n="22:299"><hi rend="paranum">22:299</hi><hi rend="dot">.</hi></p>

<p rend="gatha1"> ‘‘Rājāhamasmi kāsīnaṃ, pīḷiyakkhoti maṃ vidū;</p>

<p rend="gathalast">Lobhā raṭṭhaṃ pahitvāna, migamesaṃ carāmahaṃ.</p>

<p rend="hangnum" n="22:300"><hi rend="paranum">22:300</hi><hi rend="dot">.</hi></p>

<p rend="gatha1"> ‘‘Issatthe casmi kusalo, daḷhadhammoti vissuto;</p>

<p rend="gathalast">Nāgopi me na mucceyya, āgato usupātana’’nti.</p>

<p rend="bodytext">Tattha <hi rend="bold">rājāhamasmī</hi>ti evaṃ kirassa vitakko ahosi ‘‘devāpi nāgāpi manussabhāsāya kathentiyeva, ahametaṃ devoti vā nāgoti vā manussoti vā na jānāmi. Sace kujjheyya, nāseyya <pb ed="V" n="6.0092" /> maṃ, ‘rājā’ti vutte pana abhāyanto nāma natthī’’ti. Tasmā attano rājabhāvaṃ jānāpetuṃ paṭhamaṃ ‘‘rājāhamasmī’’ti āha. <hi rend="bold">Lobhā</hi>ti migamaṃsalobhena. <hi rend="bold">Migamesa</hi>nti migaṃ esanto. <hi rend="bold">Carāmaha</hi>nti carāmi ahaṃ. Dutiyaṃ gāthaṃ pana attano <pb ed="P" n="6.0078" /> balaṃ dīpetukāmo evamāha. Tattha <hi rend="bold">issatthe</hi>ti dhanusippe. <hi rend="bold">Daḷhadhammo</hi>ti daḷhadhanuṃ sahassatthāmadhanuṃ oropetuñca āropetuñca samattho.</p>

<p rend="bodytext">Iti rājā attano balaṃ vaṇṇetvā tassa nāmagottaṃ pucchanto āha –</p>

<p rend="hangnum" n="22:301"><hi rend="paranum">22:301</hi><hi rend="dot">.</hi></p>

<p rend="gatha1"> ‘‘Ko vā tvaṃ kassa vā putto, kathaṃ jānemu taṃ mayaṃ;</p>

<p rend="gathalast">Pituno attano cāpi, nāmagottaṃ pavedayā’’ti.</p>

<p rend="bodytext">Tattha <hi rend="bold">pavedayā</hi>ti kathaya.</p>

<p rend="bodytext">Taṃ <pb ed="M" n="6.0096" /> sutvā mahāsatto ‘‘sacāhaṃ ‘devanāgakinnarakhattiyādīsu aññatarohamasmī’ti katheyyaṃ, saddaheyyeva esa, saccameva panassa kathetuṃ vaṭṭatī’’ti cintetvā evamāha –</p>

<p rend="hangnum" n="22:302"><hi rend="paranum">22:302</hi><hi rend="dot">.</hi></p>

<p rend="gatha1"> ‘‘Nesādaputto bhaddante, sāmo iti maṃ ñātayo;</p>

<p rend="gathalast">Āmantayiṃsu jīvantaṃ, svajjevāhaṃ gato saye.</p>

<p rend="hangnum" n="22:303"><hi rend="paranum">22:303</hi><hi rend="dot">.</hi></p>

<p rend="gatha1"> ‘‘Viddhosmi puthusallena, savisena yathā migo;</p>

<p rend="gathalast">Sakamhi lohite rāja, passa semi paripluto.</p>

<p rend="hangnum" n="22:304"><hi rend="paranum">22:304</hi><hi rend="dot">.</hi></p>

<p rend="gatha1"> ‘‘Paṭivāmagataṃ sallaṃ, passa dhimhāmi lohitaṃ;</p>

<p rend="gathalast">Āturo tyānupucchāmi, kiṃ maṃ viddhā nilīyasi.</p>

<p rend="hangnum" n="22:305"><hi rend="paranum">22:305</hi><hi rend="dot">.</hi></p>

<p rend="gatha1"> ‘‘Ajinamhi haññate dīpi, nāgo dantehi haññate;</p>

<p rend="gathalast">Atha kena nu vaṇṇena, viddheyyaṃ maṃ amaññathā’’ti.</p>

<p rend="bodytext">Tattha <hi rend="bold">jīvanta</hi>nti maṃ ito pubbe jīvamānaṃ ‘‘ehi sāma, yāhi sāmā’’ti ñātayo āmantayiṃsu. <hi rend="bold">Svajjevāhaṃ gato</hi>ti so ahaṃ ajja evaṃ gato maraṇamukhe sampatto, paviṭṭhoti attho <pb ed="V" n="6.0093" />. <hi rend="bold">Saye</hi>ti sayāmi. <hi rend="bold">Paripluto</hi>ti nimuggo. <hi rend="bold">Paṭivāmagata</hi>nti dakkhiṇapassena pavisitvā vāmapassena niggatanti attho. <hi rend="bold">Passā</hi>ti olokehi maṃ. <hi rend="bold">Dhimhāmī</hi>ti niṭṭhubhāmi, idaṃ so satiṃ paccupaṭṭhāpetvā avikampamānova lohitaṃ mukhena chaḍḍetvā āha. <hi rend="bold">Āturo tyānupucchāmī’’</hi>ti bāḷhagilāno hutvā ahaṃ taṃ anupucchāmi. <hi rend="bold">Nilīyasī</hi>ti etasmiṃ vanagumbe nilīno acchasi. Viddheyyanti vijjhitabbaṃ. <hi rend="bold">Amaññathā</hi>ti amaññittha.</p>

<p rend="bodytext">Rājā tassa vacanaṃ sutvā yathābhūtaṃ anācikkhitvā musāvādaṃ kathento āha –</p>

<p rend="hangnum" n="22:306"><hi rend="paranum">22:306</hi><hi rend="dot">.</hi></p>

<p rend="gatha1"> ‘‘Migo upaṭṭhito āsi, āgato usupātanaṃ;</p>

<p rend="gathalast">Taṃ disvā ubbijī sāma, tena kodho mamāvisī’’ti.</p>

<p rend="bodytext">Tattha <hi rend="bold">āvisī</hi>ti ajjhotthari. Tena kāraṇena me kodho uppannoti dīpeti.</p>

<p rend="bodytext">Atha <pb ed="M" n="6.0097" /><pb ed="P" n="6.0079" /> naṃ mahāsatto ‘‘kiṃ vadesi, mahārāja, imasmiṃ himavante maṃ disvā palāyanamigo nāma natthī’’ti vatvā āha –</p>

<p rend="hangnum" n="22:307"><hi rend="paranum">22:307</hi><hi rend="dot">.</hi></p>

<p rend="gatha1"> ‘‘Yato sarāmi attānaṃ, yato pattosmi viññutaṃ;</p>

<p rend="gathalast">Na maṃ migā uttasanti, araññe sāpadānipi.</p>

<p rend="hangnum" n="22:308"><hi rend="paranum">22:308</hi><hi rend="dot">.</hi></p>

<p rend="gatha1"> ‘‘Yato nidhiṃ parihariṃ, yato pattosmi yobbanaṃ;</p>

<p rend="gathalast">Na maṃ migā uttasanti, araññe sāpadānipi.</p>

<p rend="hangnum" n="22:309"><hi rend="paranum">22:309</hi><hi rend="dot">.</hi></p>

<p rend="gatha1"> ‘‘Bhīrū kimpurisā rāja, pabbate gandhamādane;</p>

<p rend="gathalast">Sammodamānā gacchāma, pabbatāni vanāni ca.</p>

<p rend="hangnum" n="22:310"><hi rend="paranum">22:310</hi><hi rend="dot">.</hi></p>

<p rend="gatha1"> ‘‘Na maṃ migā uttasanti, araññe sāpadānipi;</p>

<p rend="gathalast">Atha kena nu vaṇṇena, utrāsanti migā mama’’nti.</p>

<p rend="bodytext">Tattha <hi rend="bold">na maṃ migā</hi>ti bho mahārāja, yato kālato paṭṭhāya ahaṃ attānaṃ sarāmi, yato kālato paṭṭhāya ahaṃ viññubhāvaṃ patto asmi bhavāmi, tato kālato paṭṭhāya maṃ disvā migā <pb ed="V" n="6.0094" /> nāma na uttasanti. <hi rend="bold">Sāpadānipī</hi>ti vāḷamigāpi. <hi rend="bold">Yato nidhi</hi>nti yato kālato paṭṭhāya ahaṃ vākacīraṃ parihariṃ. <hi rend="bold">Bhīrū kimpurisā</hi>ti mahārāja, migā tāva tiṭṭhantu, kimpurisā nāma atibhīrukā honti. Ye imasmiṃ gandhamādanapabbate viharanti, tepi maṃ disvā na uttasanti, atha kho mayaṃ aññamaññaṃ sammodamānā gacchāma. <hi rend="bold">Utrāsanti migā mama</hi>nti mamaṃ disvā migā utrāseyyuṃ, kena kāraṇena tvaṃ maṃ saddahāpessasīti dīpeti.</p>

<p rend="bodytext">Taṃ sutvā rājā ‘‘mayā imaṃ niraparādhaṃ vijjhitvā musāvādo kathito, saccameva kathayissāmī’’ti cintetvā āha –</p>

<p rend="hangnum" n="22:311"><hi rend="paranum">22:311</hi><hi rend="dot">.</hi></p>

<p rend="gatha1"> ‘‘Na taṃ tasa migo sāma, kiṃ tāhaṃ alikaṃ bhaṇe;</p>

<p rend="gathalast">Kodhalobhābhibhūtāhaṃ, usuṃ te taṃ avassaji’’nti.</p>

<p rend="bodytext">Tattha <hi rend="bold">na taṃ tasā</hi>ti na taṃ disvā migo tasa, na bhītoti attho. <hi rend="bold">Kiṃ tāha</hi>nti kiṃ te evaṃ kalyāṇadassanassa santike ahaṃ alikaṃ bhaṇissāmi <pb ed="M" n="6.0098" />. <hi rend="bold">Kodhalobhābhibhūtāha</hi>nti kodhena ca lobhena ca abhibhūto hutvā ahaṃ. So hi paṭhamameva migesu uppannena kodhena ‘‘mige vijjhissāmī’’ti dhanuṃ āropetvā ṭhito pacchā bodhisattaṃ disvā tassa devatādīsu aññatarabhāvaṃ ajānanto ‘‘pucchissāmi na’’nti lobhaṃ uppādesi, tasmā evamāha.</p>

<p rend="bodytext">Evañca pana vatvā ‘‘nāyaṃ suvaṇṇasāmo imasmiṃ araññe ekakova vasissati, ñātakehipissa bhavitabbaṃ, pucchissāmi na’’nti cintetvā itaraṃ gāthamāha –</p>

<p rend="hangnum" n="22:312"><hi rend="paranum">22:312</hi><hi rend="dot">.</hi></p>

<p rend="gatha1"> ‘‘Kuto nu sāma āgamma, kassa vā pahito tuvaṃ;</p>

<p rend="gathalast">‘Udahāro nadiṃ gaccha’, āgato migasammata’’nti.</p>

<p rend="bodytext">Tattha <hi rend="bold">sāmā</hi>ti mahāsattaṃ ālapati. <hi rend="bold">Āgammā</hi>ti kuto desā imaṃ vanaṃ āgamitvā ‘‘amhākaṃ udahāro udakaṃ āharituṃ nadiṃ gacchā’’ti <hi rend="bold">kassa vā pahito</hi>kena puggalena pesito hutvā tuvaṃ imaṃ migasammataṃ āgatoti attho.</p>

<p rend="bodytext">So <pb ed="P" n="6.0080" /> tassa kathaṃ sutvā mahantaṃ dukkhavedanaṃ adhivāsetvā mukhena lohitaṃ chaḍḍetvā gāthamāha –</p>

<p rend="hangnum" n="22:313"><hi rend="paranum">22:313</hi><hi rend="dot">.</hi></p>

<p rend="gatha1"> ‘‘Andhā <pb ed="V" n="6.0095" /> mātāpitā mayhaṃ, te bharāmi brahāvane;</p>

<p rend="gathalast">Tesāhaṃ udakāhāro, āgato migasammata’’nti.</p>

<p rend="bodytext">Tattha <hi rend="bold">bharāmī</hi>ti mūlaphalādīni āharitvā posemi.</p>

<p rend="bodytext">Evañca pana vatvā mahāsatto mātāpitaro ārabbha vilapanto āha –</p>

<p rend="hangnum" n="22:314"><hi rend="paranum">22:314</hi><hi rend="dot">.</hi></p>

<p rend="gatha1"> ‘‘Atthi nesaṃ usāmattaṃ, atha sāhassa jīvitaṃ;</p>

<p rend="gathalast">Udakassa alābhena, maññe andhā marissare.</p>

<p rend="hangnum" n="22:315"><hi rend="paranum">22:315</hi><hi rend="dot">.</hi></p>

<p rend="gatha1"> ‘‘Na me idaṃ tathā dukkhaṃ, labbhā hi pumunā idaṃ;</p>

<p rend="gathalast">Yañca ammaṃ na passāmi, taṃ me dukkhataraṃ ito.</p>

<p rend="hangnum" n="22:316"><hi rend="paranum">22:316</hi><hi rend="dot">.</hi></p>

<p rend="gatha1"> ‘‘Na <pb ed="M" n="6.0099" /> me idaṃ tathā dukkhaṃ, labbhā hi pumunā idaṃ;</p>

<p rend="gathalast">Yañca tātaṃ na passāmi, taṃ me dukkhataraṃ ito.</p>

<p rend="hangnum" n="22:317"><hi rend="paranum">22:317</hi><hi rend="dot">.</hi></p>

<p rend="gatha1"> ‘‘Sā nūna kapaṇā ammā, cirarattāya rucchati;</p>

<p rend="gathalast">Aḍḍharatteva ratte vā, nadīva avasucchati.</p>

<p rend="hangnum" n="22:318"><hi rend="paranum">22:318</hi><hi rend="dot">.</hi></p>

<p rend="gatha1"> ‘‘So nūna kapaṇo tāto, cirarattāya rucchati;</p>

<p rend="gathalast">Aḍḍharatteva ratte vā, nadīva avasucchati.</p>

<p rend="hangnum" n="22:319"><hi rend="paranum">22:319</hi><hi rend="dot">.</hi></p>

<p rend="gatha1"> ‘‘Uṭṭhānapādacariyāya, pādasambāhanassa ca;</p>

<p rend="gathalast">Sāma tātavilapantā, hiṇḍissanti brahāvane.</p>

<p rend="hangnum" n="22:320"><hi rend="paranum">22:320</hi><hi rend="dot">.</hi></p>

<p rend="gatha1"> Idampi dutiyaṃ sallaṃ, kampeti hadayaṃ mamaṃ;</p>

<p rend="gathalast">Yañca andhe na passāmi, maññe hissāmi jīvita’’nti.</p>

<p rend="bodytext">Tattha <hi rend="bold">usāmatta</hi>nti bhojanamattaṃ. <hi rend="bold">‘‘Usā’’</hi>ti hi bhojanassa nāmaṃ tassa ca atthitāya. <hi rend="bold">Sāhassa jīvita</hi>nti chadivasamattaṃ jīvitanti attho. Idaṃ āharitvā ṭhapitaṃ phalāphalaṃ sandhāyāha <pb ed="V" n="6.0096" />. Atha vā <hi rend="bold">usā</hi>ti usmā. Tenetaṃ dasseti – tesaṃ sarīre usmāmattaṃ atthi, atha mayā ābhatena phalāphalena sāhassa jīvitaṃ atthīti. <hi rend="bold">Marissare</hi>ti marissantīti maññāmi. <hi rend="bold">Pumunā</hi>ti purisena, evarūpañhi dukkhaṃ purisena labhitabbamevāti attho. <hi rend="bold">Cirarattāya rucchatī</hi>ti cirarattaṃ rodissati. <hi rend="bold">Aḍḍharatte vā</hi>ti majjhimaratte vā. <hi rend="bold">Ratte vā</hi>ti pacchimaratte vā. <hi rend="bold">Avasucchatī</hi>ti kunnadī viya sussissatīti attho. <hi rend="bold">Uṭṭhānapādacariyāyā</hi>ti mahārāja, ahaṃ rattimpi divāpi dve tayo vāre uṭṭhāya attano uṭṭhānavīriyena tesaṃ pādacariyaṃ karomi, hatthapāde sambāhāmi, idāni maṃ adisvā mamatthāya te parihīnacakkhukā ‘‘sāmatātā’’ti vilapantā kaṇṭakehi vijjhiyamānā viya imasmiṃ <pb ed="P" n="6.0081" /> vanappadese <hi rend="bold">hiṇḍissanti</hi> vicarissantīti attho. <hi rend="bold">Dutiyaṃ salla</hi>nti paṭhamaviddhavisapītasallato sataguṇena sahassaguṇena satasahassaguṇena dukkhataraṃ idaṃ dutiyaṃ tesaṃ adassanasokasallaṃ.</p>

<p rend="bodytext">Rājā <pb ed="M" n="6.0100" /> tassa vilāpaṃ sutvā ‘‘ayaṃ accantaṃ brahmacārī dhamme ṭhito mātāpitaro bharati, idāni evaṃ dukkhappattopi tesaṃyeva vilapati, evaṃ guṇasampanne nāma mayā aparādho kato, kathaṃ nu kho imaṃ samassāseyya’’nti cintetvā ‘‘niraye paccanakāle rajjaṃ kiṃ karissati, iminā paṭijaggitaniyāmenevassa mātāpitaro paṭijaggissāmi, imassa maraṇampi amaraṇaṃ viya bhavissatī’’ti sanniṭṭhānaṃ katvā āha –</p>

<p rend="hangnum" n="22:321"><hi rend="paranum">22:321</hi><hi rend="dot">.</hi></p>

<p rend="gatha1"> ‘‘Mā bāḷhaṃ paridevesi, sāma kalyāṇadassana;</p>

<p rend="gathalast">Ahaṃ kammakaro hutvā, bharissaṃ te brahāvane.</p>

<p rend="hangnum" n="22:322"><hi rend="paranum">22:322</hi><hi rend="dot">.</hi></p>

<p rend="gatha1"> ‘‘Issatthe casmi kusalo, daḷhadhammoti vissuto;</p>

<p rend="gathalast">Ahaṃ kammakaro hutvā, bharissaṃ te brahāvane.</p>

<p rend="hangnum" n="22:323"><hi rend="paranum">22:323</hi><hi rend="dot">.</hi></p>

<p rend="gatha1"> ‘‘Migānaṃ vighāsamanvesaṃ, vanamūlaphalāni ca;</p>

<p rend="gathalast">Ahaṃ kammakaro hutvā, bharissaṃ te brahāvane.</p>

<p rend="hangnum" n="22:324"><hi rend="paranum">22:324</hi><hi rend="dot">.</hi></p>

<p rend="gatha1"> ‘‘Katamaṃ taṃ vanaṃ sāma, yattha mātāpitā tava;</p>

<p rend="gathalast">Ahaṃ te tathā bharissaṃ, yathā te abharī tuva’’nti.</p>

<p rend="bodytext">Tattha <hi rend="bold">bharissaṃ te</hi>ti te tava mātāpitaro bharissāmi. <hi rend="bold">Migāna</hi>nti sīhādīnaṃ migānaṃ vighāsaṃ <pb ed="V" n="6.0097" /> anvesanto. Idaṃ so ‘‘issatthe casmi kusaloti thūlathūle mige vadhitvā madhuramaṃsena tava mātāpitaro bharissāmī’’ti vatvā ‘‘mā, mahārāja, amhe nissāya pāṇavadhaṃ karī’’ti vutte evamāha. <hi rend="bold">Yathā te</hi>ti yathā tvaṃ te abhari, tathevāhampi bharissāmīti.</p>

<p rend="bodytext">Athassa mahāsatto ‘‘sādhu, mahārāja, tena hi me mātāpitaro bharassū’’ti vatvā maggaṃ ācikkhanto āha –</p>

<p rend="hangnum" n="22:325"><hi rend="paranum">22:325</hi><hi rend="dot">.</hi></p>

<p rend="gatha1"> ‘‘Ayaṃ ekapadī rāja, yoyaṃ ussīsake mama;</p>

<p rend="gatha2">Ito gantvā aḍḍhakosaṃ, tattha nesaṃ agārakaṃ;</p>

<p rend="gathalast">Yattha mātāpitā mayhaṃ, te bharassu ito gato’’ti.</p>

<p rend="bodytext">Tattha <hi rend="bold">ekapadī</hi>ti ekapadamaggo. <hi rend="bold">Ussīsake</hi>ti yo esa mama matthakaṭṭhāne. <hi rend="bold">Aḍḍhakosa</hi>nti aḍḍhakosantare.</p>

<p rend="bodytext">Evaṃ <pb ed="M" n="6.0101" /> so tassa maggaṃ ācikkhitvā mātāpitūsu balavasinehena <pb ed="P" n="6.0082" /> tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha yācanto puna evamāha –</p>

<p rend="hangnum" n="22:326"><hi rend="paranum">22:326</hi><hi rend="dot">.</hi></p>

<p rend="gatha1"> ‘‘Namo te kāsirājatthu, namo te kāsivaḍḍhana;</p>

<p rend="gathalast">Andhā mātāpitā mayhaṃ, te bharassu brahāvane.</p>

<p rend="hangnum" n="22:327"><hi rend="paranum">22:327</hi><hi rend="dot">.</hi></p>

<p rend="gatha1"> ‘‘Añjaliṃ te paggaṇhāmi, kāsirāja namatthu te;</p>

<p rend="gathalast">Mātaraṃ pitaraṃ mayhaṃ, vutto vajjāsi vandana’’nti.</p>

<p rend="bodytext">Tattha <hi rend="bold">vutto vajjāsī</hi>ti ‘‘putto vo suvaṇṇasāmo nadītīrevisapītena sallena viddho rajatapaṭṭasadise vālukāpuline dakkhiṇapassena nipanno añjaliṃ paggayha tumhākaṃ pāde vandatī’’ti evaṃ mahārāja, mayā vutto hutvā mātāpitūnaṃ me vandanaṃ vadeyyāsīti attho.</p>

<p rend="bodytext">Rājā ‘‘sādhū’’ti sampaṭicchi. Mahāsattopi mātāpitūnaṃ vandanaṃ pesetvā visaññitaṃ pāpuṇi. Tamatthaṃ pakāsento satthā āha –</p>

<p rend="hangnum" n="22:328"><hi rend="paranum">22:328</hi><hi rend="dot">.</hi></p>

<p rend="gatha1"> ‘‘Idaṃ <pb ed="V" n="6.0098" /> vatvāna so sāmo, yuvā kalyāṇadassano;</p>

<p rend="gathalast">Mucchito visavegena, visaññī samapajjathā’’ti.</p>

<p rend="bodytext">Tattha <hi rend="bold">samapajjathā</hi>ti visaññī jāto.</p>

<p rend="bodytext">So hi heṭṭhā ettakaṃ kathento nirassāso viya ahosi. Idāni panassa visavegena madditā bhavaṅgacittasantati hadayarūpaṃ nissāya pavatti, kathā pacchijji, mukhaṃ pihitaṃ, akkhīni nimīlitāni, hatthapādā thaddhabhāvaṃ pattā, sakalasarīraṃ lohitena makkhitaṃ. Rājā ‘‘ayaṃ idāneva mayā saddhiṃ kathesi, kiṃ nu kho’’ti tassa assāsapassāse upadhāresi. Te pana niruddhā, sarīraṃ thaddhaṃ jātaṃ. So taṃ disvā ‘‘niruddho dāni sāmo’’ti sokaṃ saddhāretuṃ asakkonto ubho hatthe matthake ṭhapetvā mahāsaddena paridevi. Tamatthaṃ pakāsento satthā āha –</p>

<p rend="hangnum" n="22:329"><hi rend="paranum">22:329</hi><hi rend="dot">.</hi></p>

<p rend="gatha1"> ‘‘Sa rājā paridevesi, bahuṃ kāruññasañhitaṃ;</p>

<p rend="gatha2">Ajarāmarohaṃ āsiṃ, ajjetaṃ ñāmi no pure;</p>

<p rend="gathalast">Sāmaṃ kālaṅkataṃ disvā, natthi maccussa nāgamo.</p>

<p rend="hangnum" n="22:330"><hi rend="paranum">22:330</hi><hi rend="dot">.</hi></p>

<p rend="gatha1"> ‘‘Yassu <pb ed="M" n="6.0102" /> maṃ paṭimanteti, savisena samappito;</p>

<p rend="gathalast">Svajja <pb ed="P" n="6.0083" /> evaṃ gate kāle, na kiñci mabhibhāsati.</p>

<p rend="hangnum" n="22:331"><hi rend="paranum">22:331</hi><hi rend="dot">.</hi></p>

<p rend="gatha1"> ‘‘Nirayaṃ nūna gacchāmi, ettha me natthi saṃsayo;</p>

<p rend="gathalast">Tadā hi pakataṃ pāpaṃ, cirarattāya kibbisaṃ.</p>

<p rend="hangnum" n="22:332"><hi rend="paranum">22:332</hi><hi rend="dot">.</hi></p>

<p rend="gatha1"> ‘‘Bhavanti tassa vattāro, gāme kibbisakārako;</p>

<p rend="gathalast">Araññe nimmanussamhi, ko maṃ vattumarahati.</p>

<p rend="hangnum" n="22:333"><hi rend="paranum">22:333</hi><hi rend="dot">.</hi></p>

<p rend="gatha1"> ‘‘Sārayanti hi kammāni, gāme saṃgaccha māṇavā;</p>

<p rend="gathalast">Araññe nimmanussamhi, ko nu maṃ sārayissatī’’ti.</p>

<p rend="bodytext">Tattha <hi rend="bold">āsi</hi>nti ahaṃ ettakaṃ kālaṃ ajarāmaromhīti saññī ahosiṃ. <hi rend="bold">Ajjeta</hi>nti ajja ahaṃ imaṃ sāmaṃ kālakataṃ disvā mamañceva aññesañca natthi maccussa nāgamoti taṃ maccussa āgamanaṃ <pb ed="V" n="6.0099" /> ajja jānāmi, ito pubbe na jānāmīti vilapati. <hi rend="bold">Svajja evaṃ gate kāle</hi>ti yo savisena sallena samappito idāneva maṃ paṭimanteti, so ajja evaṃ gate kāle evaṃ maraṇakāle sampatte kiñci appamattakampi na bhāsati. <hi rend="bold">Tadā hī</hi>ti tasmiṃ khaṇe sāmaṃ vijjhantena mayā pāpaṃ kataṃ. <hi rend="bold">Cirarattāya kibbisa</hi>nti taṃ pana cirarattaṃ vipaccanasamatthaṃ dāruṇaṃ pharusaṃ.</p>

<p rend="bodytext"><hi rend="bold">Tassā</hi>ti tassa evarūpaṃ pāpakammaṃ katvā vicarantassa. <hi rend="bold">Vattāro</hi>ti ninditāro bhavanti ‘‘kuhiṃ gāme kinti kibbisakārako’’ti. Imasmiṃ pana araññe nimmanussamhi ko maṃ vattumarahati, sace hi bhaveyya, vadeyyāti vilapati. <hi rend="bold">Sārayantī</hi>ti gāme vā nigamādīsu vā <hi rend="bold">saṃgaccha māṇavā</hi> tattha tattha bahū purisā sannipatitvā ‘‘ambho purisaghātaka, dāruṇaṃ te kammaṃ kataṃ, asukadaṇḍaṃ patto nāma tva’’nti evaṃ kammāni sārenti codenti. Imasmiṃ pana nimmanusse araññe maṃ ko sārayissatīti attānaṃ codento vilapati.</p>

<p rend="bodytext">Tadā bahusundarī nāma devadhītā gandhamādanavāsinī mahāsattassa sattame attabhāve mātubhūtapubbā. Sā puttasinehena bodhisattaṃ niccaṃ āvajjeti, taṃ divasaṃ pana dibbasampattiṃ anubhavamānā na taṃ āvajjeti. ‘‘Devasamāgamaṃ gatā’’tipi vadantiyeva. Sā tassa visaññibhūtakāle ‘‘kiṃ <pb ed="M" n="6.0103" /> nu kho me puttassa pavattī’’ti āvajjamānā addasa ‘‘ayaṃ pīḷiyakkho nāma rājā mama puttaṃ visapītena sallena vijjhitvā migasammatānadītīre vālukāpuline ghātetvā mahantena saddena paridevati. Sacāhaṃ na gamissāmi, mama putto suvaṇṇasāmo ettheva marissati, raññopi hadayaṃ phalissati, sāmassa mātāpitaropi nirāhārā pānīyampi alabhantā sussitvā marissanti. Mayi pana gatāya rājā pānīyaghaṭaṃ ādāya tassa mātāpitūnaṃ santikaṃ gamissati, gantvā ca pana ‘‘putto vo mayā hato’ti kathessati. Evañca vatvā tesaṃ vacanaṃ sutvā <pb ed="P" n="6.0084" /> te puttassa santikaṃ ānayissati. Atha kho te ca ahañca saccakiriyaṃ karissāma, saccabalena sāmassa visaṃ vinassissati. Evaṃ me putto jīvitaṃ labhissati, mātāpitaro ca cakkhūni labhissanti, rājā ca sāmassa dhammadesanaṃ sutvā nagaraṃ gantvā mahādānaṃ datvā saggaparāyaṇo bhavissati, tasmā gacchāmahaṃ tatthā’’ti. Sā gantvā migasammatānadītīre adissamānena kāyena ākāse ṭhatvā raññā saddhiṃ kathesi. Tamatthaṃ pakāsento satthā āha –</p>

<p rend="hangnum" n="22:334"><hi rend="paranum">22:334</hi><hi rend="dot">.</hi></p>

<p rend="gatha1"> ‘‘Sā devatā antarahitā, pabbate gandhamādane;</p>

<p rend="gathalast">Raññova anukampāya, imā gāthā abhāsatha.</p>

<p rend="hangnum" n="22:335"><hi rend="paranum">22:335</hi><hi rend="dot">.</hi></p>

<p rend="gatha1"> ‘‘Āguṃ <pb ed="V" n="6.0100" /> kira mahārāja, akari kammadukkaṭaṃ;</p>

<p rend="gathalast">Adūsakā pitāputtā, tayo ekūsunā hatā.</p>

<p rend="hangnum" n="22:336"><hi rend="paranum">22:336</hi><hi rend="dot">.</hi></p>

<p rend="gatha1"> ‘‘Ehi taṃ anusikkhāmi, yathā te sugatī siyā;</p>

<p rend="gathalast">Dhammenandhe vane posa, maññehaṃ sugatī tayā’’ti.</p>

<p rend="bodytext">Tattha <hi rend="bold">raññovā</hi>ti raññoyeva. <hi rend="bold">Āguṃ kirā</hi>ti mahārāja, tvaṃ mahāparādhaṃ mahāpāpaṃ akari. <hi rend="bold">Dukkaṭa</hi>nti yaṃ kataṃ dukkaṭaṃ hoti, taṃ lāmakakammaṃ akari. <hi rend="bold">Adūsakā</hi>ti niddosā. <hi rend="bold">Pitāputtā</hi>ti mātā ca pitā ca putto ca ime tayo janā ekausunā hatā. Tasmiñhi hate tappaṭibaddhā tassa mātāpitaropi hatāva honti. <hi rend="bold">Anusikkhāmī</hi>ti sikkhāpemi anusāsāmi. <hi rend="bold">Posā</hi>ti sāmassa ṭhāne ṭhatvā sinehaṃ paccupaṭṭhāpetvā sāmo viya te ubho andhe posehi. <hi rend="bold">Maññehaṃ sugatī tayā</hi>ti evaṃ tayā sugatiyeva gantabbā bhavissatīti ahaṃ maññāmi.</p>

<p rend="bodytext">So <pb ed="M" n="6.0104" /> devatāya vacanaṃ sutvā ‘‘ahaṃ kira tassa mātāpitaro posetvā saggaṃ gamissāmī’’ti saddahitvā ‘‘kiṃ me rajjena, teyeva posessāmī’’ti daḷhaṃ adhiṭṭhāya balavaparidevaṃ paridevanto sokaṃ tanukaṃ katvā ‘‘suvaṇṇasāmo mato bhavissatī’’ti nānāpupphehi tassa sarīraṃ pūjetvā udakena siñcitvā tikkhattuṃ padakkhiṇaṃ katvā catūsu ṭhānesu vanditvā tena pūritaṃ udakaghaṭaṃ ādāya domanassappatto dakkhiṇadisābhimukho agamāsi. Tamatthaṃ pakāsento satthā āha –</p>

<p rend="hangnum" n="22:337"><hi rend="paranum">22:337</hi><hi rend="dot">.</hi></p>

<p rend="gatha1"> ‘‘Sa rājā paridevitvā, bahuṃ kāruññasañhitaṃ;</p>

<p rend="gathalast">Udakakumbhamādāya, pakkāmi dakkhiṇāmukho’’ti.</p>

<p rend="bodytext">Pakatiyāpi <pb ed="P" n="6.0085" /> mahāthāmo rājā pānīyaghaṭaṃ ādāya gacchanto assamapadaṃ koṭṭento viya pavisitvā dukūlapaṇḍitassa paṇṇasālādvāraṃ sampāpuṇi. Dukūlapaṇḍito anto nisinnova tassa padasaddaṃ sutvā ‘‘nāyaṃ sāmassa padasaddo, kassa nu kho’’ti pucchanto gāthādvayamāha –</p>

<p rend="hangnum" n="22:338"><hi rend="paranum">22:338</hi><hi rend="dot">.</hi></p>

<p rend="gatha1"> ‘‘Kassa nu eso padasaddo, manussasseva āgato;</p>

<p rend="gathalast">Neso sāmassa nigghoso, ko nu tvamasi mārisa.</p>

<p rend="hangnum" n="22:339"><hi rend="paranum">22:339</hi><hi rend="dot">.</hi></p>

<p rend="gatha1"> ‘‘Santañhi <pb ed="V" n="6.0101" /> sāmo vajati, santaṃ pādāni neyati;</p>

<p rend="gathalast">Neso sāmassa nigghoso, ko nu tvamasi mārisā’’ti.</p>

<p rend="bodytext">Tattha <hi rend="bold">manussassevā</hi>ti nāyaṃ sīhabyagghadīpiyakkhanāgakinnarānaṃ, āgacchato pana manussassevāyaṃ padasaddo, neso sāmassāti. <hi rend="bold">Santaṃ hī</hi>ti upasamayuttaṃ eva. <hi rend="bold">Vajatī</hi>ti caṅkamati. <hi rend="bold">Neyatī</hi>ti patiṭṭhāpeti.</p>

<p rend="bodytext">Taṃ sutvā rājā ‘‘sacāhaṃ attano rājabhāvaṃ akathetvā ‘mayā tumhākaṃ putto mārito’ti vakkhāmi, ime kujjhitvā mayā saddhiṃ pharusaṃ kathessanti. Evaṃ me tesu kodho uppajjissati, atha ne viheṭhessāmi, taṃ mama akusalaṃ bhavissati, ‘rājā’ti pana vutte abhāyantā nāma natthi, tasmā rājabhāvaṃ tāva kathessāmī’’ti cintetvā pānīyamāḷake pānīyaghaṭaṃ ṭhapetvā paṇṇasālādvāre ṭhatvā āha –</p>

<p rend="hangnum" n="22:340"><hi rend="paranum">22:340</hi><hi rend="dot">.</hi></p>

<p rend="gatha1"> ‘‘Rājāhamasmi <pb ed="M" n="6.0105" /> kāsīnaṃ, pīḷiyakkhoti maṃ vidū;</p>

<p rend="gathalast">Lobhā raṭṭhaṃ pahitvāna, migamesaṃ carāmahaṃ.</p>

<p rend="hangnum" n="22:341"><hi rend="paranum">22:341</hi><hi rend="dot">.</hi></p>

<p rend="gatha1"> ‘‘Issatthe casmi kusalo, daḷhadhammoti vissuto;</p>

<p rend="gathalast">Nāgopi me na mucceyya, āgato usupātana’’nti.</p>

<p rend="bodytext">Dukūlapaṇḍitopi tena saddhiṃ paṭisanthāraṃ karonto āha –</p>

<p rend="hangnum" n="22:342"><hi rend="paranum">22:342</hi><hi rend="dot">.</hi></p>

<p rend="gatha1"> ‘‘Svāgataṃ te mahārāja, atho te adurāgataṃ;</p>

<p rend="gathalast">Issarosi anuppatto, yaṃ idhatthi pavedaya.</p>

<p rend="hangnum" n="22:343"><hi rend="paranum">22:343</hi><hi rend="dot">.</hi></p>

<p rend="gatha1"> ‘‘Tindukāni piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja rāja varaṃ varaṃ.</p>

<p rend="hangnum" n="22:344"><hi rend="paranum">22:344</hi><hi rend="dot">.</hi></p>

<p rend="gatha1"> ‘‘Idampi pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahārāja, sace tvaṃ abhikaṅkhasī’’ti;</p>

<p rend="bodytext">Tassattho <pb ed="V" n="6.0102" /><pb ed="P" n="6.0086" /><hi rend="bold">sattigumbajātake</hi> (jā. 1.15.159 ādayo) kathito. Idha pana <hi rend="bold">‘‘girigabbharā’’</hi>ti migasammataṃ sandhāya vuttaṃ. Sā hi nadī girigabbharā nikkhantattā ‘‘girigabbharā’’ tveva jātā.</p>

<p rend="bodytext">Evaṃ tena paṭisanthāre kate rājā ‘‘putto vo mayā mārito’’ti paṭhamameva vattuṃ ayuttaṃ, ajānanto viya kathaṃ samuṭṭhāpetvā kathessāmī’’ti cintetvā āha –</p>

<p rend="hangnum" n="22:345"><hi rend="paranum">22:345</hi><hi rend="dot">.</hi></p>

<p rend="gatha1"> ‘‘Nālaṃ andhā vane daṭṭhuṃ, ko nu vo phalamāhari;</p>

<p rend="gathalast">Anandhassevayaṃ sammā, nivāpo mayha khāyatī’’ti.</p>

<p rend="bodytext">Tattha <hi rend="bold">nāla</hi>nti tumhe andhā imasmiṃ vane kiñci daṭṭhuṃ na samatthā. <hi rend="bold">Ko nu vo phalamāharī</hi>ti ko nu tumhākaṃ imāni phalāphalāni āhari. <hi rend="bold">Nivāpo</hi>ti ayaṃ sammā nayena upāyena kāraṇena kato khāditabbayuttakānaṃ parisuddhānaṃ phalāphalānaṃ nivāpo sannicayo anandhassa viya mayhaṃ khāyati paññāyati upaṭṭhāti.</p>

<p rend="bodytext">Taṃ sutvā dukūlapaṇḍito ‘‘mahārāja, na mayaṃ phalāphalāni āharāma, putto pana no āharatī’’ti dassento gāthādvayamāha –</p>

<p rend="hangnum" n="22:346"><hi rend="paranum">22:346</hi><hi rend="dot">.</hi></p>

<p rend="gatha1"> ‘‘Daharo <pb ed="M" n="6.0106" /> yuvā nātibrahā, sāmo kalyāṇadassano;</p>

<p rend="gathalast">Dīghassa kesā asitā, atho sūnaggavellitā.</p>

<p rend="hangnum" n="22:347"><hi rend="paranum">22:347</hi><hi rend="dot">.</hi></p>

<p rend="gatha1"> ‘‘So have phalamāharitvā, ito ādāya kamaṇḍaluṃ;</p>

<p rend="gathalast">Nadiṃ gato udahāro, maññe na dūramāgato’’ti.</p>

<p rend="bodytext">Tattha <hi rend="bold">nātibrahā</hi>ti nātidīgho nātirasso. <hi rend="bold">Sūnaggavellitā</hi>ti sūnasaṅkhātāya maṃsakoṭṭanapotthaniyā aggaṃ viya vinatā. <hi rend="bold">Kamaṇḍalu</hi>nti ghaṭaṃ. <hi rend="bold">Na dūramāgato</hi>ti idāni na dūraṃ āgato, āsannaṭṭhānaṃ āgato bhavissatīti maññāmīti attho.</p>

<p rend="bodytext">Taṃ sutvā rājā āha –</p>

<p rend="hangnum" n="22:348"><hi rend="paranum">22:348</hi><hi rend="dot">.</hi></p>

<p rend="gatha1"> ‘‘Ahaṃ <pb ed="V" n="6.0103" /> taṃ avadhiṃ sāmaṃ, yo tuyhaṃ paricārako;</p>

<p rend="gathalast">Yaṃ kumāraṃ pavedetha, sāmaṃ kalyāṇadassanaṃ.</p>

<p rend="hangnum" n="22:349"><hi rend="paranum">22:349</hi><hi rend="dot">.</hi></p>

<p rend="gatha1"> ‘‘Dīghassa kesā asitā, atho sūnaggavellitā;</p>

<p rend="gathalast">Tesu lohitalittesu, seti sāmo mahā hato’’ti.</p>

<p rend="bodytext">Tattha <hi rend="bold">avadhi</hi>nti visapītena sarena vijjhitvā māresiṃ. <hi rend="bold">Pavedethā</hi>ti kathetha. <hi rend="bold">Setī</hi>ti migasammatānadītīre vālukāpuline sayati.</p>

<p rend="bodytext">Dukūlapaṇḍitassa pana avidūre pārikāya paṇṇasālā hoti. Sā tattha nisinnāva rañño vacanaṃ sutvā taṃ pavattiṃ sotukāmā <pb ed="P" n="6.0087" /> attano paṇṇasālato nikkhamitvā rajjukasaññāya dukūlapaṇḍitassa santikaṃ gantvā āha –</p>

<p rend="hangnum" n="22:350"><hi rend="paranum">22:350</hi><hi rend="dot">.</hi></p>

<p rend="gatha1"> ‘‘Kena dukūla mantesi, ‘hato sāmo’ti vādinā;</p>

<p rend="gathalast">‘Hato sāmo’ti sutvāna, hadayaṃ me pavedhati.</p>

<p rend="hangnum" n="22:351"><hi rend="paranum">22:351</hi><hi rend="dot">.</hi></p>

<p rend="gatha1"> ‘‘Assatthasseva taruṇaṃ, pavāḷaṃ māluteritaṃ;</p>

<p rend="gathalast">‘Hato sāmo’ti sutvāna, hadayaṃ me pavedhatī’’ti.</p>

<p rend="bodytext">Tattha <hi rend="bold">vādinā</hi>ti ‘‘mayā sāmo hato’’ti vadantena. <hi rend="bold">Pavāḷa</hi>nti pallavaṃ. <hi rend="bold">Māluterita</hi>nti vātena pahaṭaṃ.</p>

<p rend="bodytext">Dukūlapaṇḍito <pb ed="M" n="6.0107" /> ovadanto āha –</p>

<p rend="hangnum" n="22:352"><hi rend="paranum">22:352</hi><hi rend="dot">.</hi></p>

<p rend="gatha1"> ‘‘Pārike kāsirājāyaṃ, so sāmaṃ migasammate;</p>

<p rend="gathalast">Kodhasā usunā vijjhi, tassa mā pāpamicchimhā’’ti.</p>

<p rend="bodytext">Tattha <hi rend="bold">migasammate</hi>ti migasammatānadītīre. <hi rend="bold">Kodhasā</hi>ti migesu uppannena kodhena. <hi rend="bold">Mā pāpamicchimhā</hi>ti tassa mayaṃ ubhopi pāpaṃ mā icchimhā.</p>

<p rend="bodytext">Puna <pb ed="V" n="6.0104" /> pārikā āha –</p>

<p rend="hangnum" n="22:353"><hi rend="paranum">22:353</hi><hi rend="dot">.</hi></p>

<p rend="gatha1"> ‘‘Kicchā laddho piyo putto, yo andhe abharī vane;</p>

<p rend="gathalast">Taṃ ekaputtaṃ ghātimhi, kathaṃ cittaṃ na kopaye’’ti.</p>

<p rend="bodytext">Tattha <hi rend="bold">ghātimhī</hi>ti ghātake.</p>

<p rend="bodytext">Dukūlapaṇḍito āha –</p>

<p rend="hangnum" n="22:354"><hi rend="paranum">22:354</hi><hi rend="dot">.</hi></p>

<p rend="gatha1"> ‘‘Kicchā laddho piyo putto, yo andhe abharī vane;</p>

<p rend="gathalast">Taṃ ekaputtaṃ ghātimhi, akkodhaṃ āhu paṇḍitā’’ti.</p>

<p rend="bodytext">Tattha <hi rend="bold">akkodha</hi>nti kodho nāma nirayasaṃvattaniko, tasmā taṃ kodhaṃ akatvā puttaghātakamhi akkodho eva kattabboti paṇḍitā āhu kathenti.</p>

<p rend="bodytext">Evañca pana vatvā te ubhohi hatthehi uraṃ paharitvā mahāsattassa guṇe vaṇṇetvā bhusaṃ parideviṃsu. Atha ne rājā samassāsento āha –</p>

<p rend="hangnum" n="22:355"><hi rend="paranum">22:355</hi><hi rend="dot">.</hi></p>

<p rend="gatha1"> ‘‘Mā bāḷhaṃ paridevetha, ‘hato sāmo’ti vādinā;</p>

<p rend="gathalast">Ahaṃ kammakaro hutvā, bharissāmi brahāvane.</p>

<p rend="hangnum" n="22:356"><hi rend="paranum">22:356</hi><hi rend="dot">.</hi></p>

<p rend="gatha1"> ‘‘Issatthe casmi kusalo, daḷhadhammoti vissuto;</p>

<p rend="gathalast">Ahaṃ kammakaro hutvā, bharissāmi brahāvane.</p>

<p rend="hangnum" n="22:357"><hi rend="paranum">22:357</hi><hi rend="dot">.</hi></p>

<p rend="gatha1"> ‘‘Migānaṃ vighāsamanvesaṃ, vanamūlaphalāni ca;</p>

<p rend="gathalast">Ahaṃ kammakaro hutvā, bharissāmi brahāvane’’ti.</p>

<p rend="bodytext">Tattha <pb ed="P" n="6.0088" /><hi rend="bold">vādinā</hi>ti tumhe ‘‘sāmo hato’’ti vadantena mayā saddhiṃ ‘‘tayā no evaṃ guṇasampanno putto mārito, idāni ko amhe bharissatī’’tiādīni <pb ed="M" n="6.0108" /> vatvā mā bāḷhaṃ paridevetha, ahaṃ tumhākaṃ kammakaro hutvā sāmo viya tumhe bharissāmīti.</p>

<p rend="bodytext">Evaṃ <pb ed="V" n="6.0105" /> rājā ‘‘tumhe mā cintayittha, na mayhaṃ rajjenattho, ahaṃ vo yāvajīvaṃ bharissāmī’’ti te assāsesi. Te tena saddhiṃ sallapantā āhaṃsu –</p>

<p rend="hangnum" n="22:358"><hi rend="paranum">22:358</hi><hi rend="dot">.</hi></p>

<p rend="gatha1"> ‘‘Nesa dhammo mahārāja, netaṃ amhesu kappati;</p>

<p rend="gathalast">Rājā tvamasi amhākaṃ, pāde vandāma te maya’’nti.</p>

<p rend="bodytext">Tattha <hi rend="bold">dhammo</hi>ti sabhāvo kāraṇaṃ vā. <hi rend="bold">Netaṃ amhesu kappatī</hi>ti etaṃ tava kammakaraṇaṃ amhesu na kappati na sobhati. <hi rend="bold">‘‘Pāde vandāma te maya’’</hi>nti idaṃ pana te pabbajitaliṅge ṭhitāpi puttasokena samabbhāhatāya ceva nihatamānatāya ca vadiṃsu. ‘‘Rañño vissāsaṃ uppādetuṃ evamāhaṃsū’’tipi vadanti.</p>

<p rend="bodytext">Taṃ sutvā rājā ativiya tussitvā ‘‘aho acchariyaṃ, evaṃ dosakārake nāma mayi pharusavacanamattampi natthi, paggaṇhantiyeva mama’’nti cintetvā gāthamāha –</p>

<p rend="hangnum" n="22:359"><hi rend="paranum">22:359</hi><hi rend="dot">.</hi></p>

<p rend="gatha1"> ‘‘Dhammaṃ nesādā bhaṇatha, katā apacitī tayā;</p>

<p rend="gathalast">Pitā tvamasi amhākaṃ, mātā tvamasi pārike’’ti.</p>

<p rend="bodytext">Tattha <hi rend="bold">tayā</hi>ti ekekaṃ vadanto evamāha. <hi rend="bold">Pitā</hi>ti dukūlapaṇḍita, ajja paṭṭhāya tvaṃ mayhaṃ pituṭṭhāne tiṭṭha, amma pārike, tvampi me mātuṭṭhāne tiṭṭha, ahaṃ pana vo puttassa sāmassa ṭhāne ṭhatvā pādadhovanādīni sabbakiccāni karissāmi, maṃ rājāti asallakkhetvā sāmoti sallakkhethāti.</p>

<p rend="bodytext">Te añjaliṃ paggayha vanditvā ‘‘mahārāja, tava amhākaṃ kammakaraṇakiccaṃ natthi, apica kho pana laṭṭhikoṭiyā no gahetvā ānetvā sāmaṃ dassehī’’ti yācantā gāthādvayamāhaṃsu –</p>

<p rend="hangnum" n="22:360"><hi rend="paranum">22:360</hi><hi rend="dot">.</hi></p>

<p rend="gatha1"> ‘‘Namo te kāsirājatthu, namo te kāsivaḍḍhana;</p>

<p rend="gathalast">Añjaliṃ te paggaṇhāma, yāva sāmānupāpaya.</p>

<p rend="hangnum" n="22:361"><hi rend="paranum">22:361</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="6.0106" /><pb ed="M" n="6.0109" /> pāde samajjantā, mukhañca bhujadassanaṃ;</p>

<p rend="gathalast">Saṃsumbhamānā attānaṃ, kālamāgamayāmase’’ti.</p>

<p rend="bodytext">Tattha <hi rend="bold">yāva sāmānupāpayā</hi>ti yāva sāmo yattha, tattha amhe anupāpaya. <hi rend="bold">Bhujadassana</hi>nti <pb ed="P" n="6.0089" /> kalyāṇadassanaṃ abhirūpaṃ. <hi rend="bold">Saṃsumbhamānā</hi>ti pothentā. <hi rend="bold">Kālamāgamayāmase</hi>ti kālakiriyaṃ āgamessāma.</p>

<p rend="bodytext">Tesaṃ evaṃ kathentānaññeva sūriyo atthaṅgato. Atha rājā ‘‘sacāhaṃ idāneva ime tattha nessāmi, taṃ disvāva nesaṃ hadayaṃ phalissati, iti tiṇṇampi etesaṃ matakāle ahaṃ niraye uppajjantoyeva nāma, tasmā tesaṃ gantuṃ na dassāmī’’ti cintetvā catasso gāthāyo ajjhabhāsi –</p>

<p rend="hangnum" n="22:362"><hi rend="paranum">22:362</hi><hi rend="dot">.</hi></p>

<p rend="gatha1"> ‘‘Brahā vāḷamigākiṇṇaṃ, ākāsantaṃva dissati;</p>

<p rend="gathalast">Yattha sāmo hato seti, candova patito chamā.</p>

<p rend="hangnum" n="22:363"><hi rend="paranum">22:363</hi><hi rend="dot">.</hi></p>

<p rend="gatha1"> ‘‘Brahā vāḷamigākiṇṇaṃ, ākāsantaṃva dissati;</p>

<p rend="gathalast">Yattha sāmo hato seti, sūriyova patito chamā.</p>

<p rend="hangnum" n="22:364"><hi rend="paranum">22:364</hi><hi rend="dot">.</hi></p>

<p rend="gatha1"> ‘‘Brahā vāḷamigākiṇṇaṃ, ākāsantaṃva dissati;</p>

<p rend="gathalast">Yattha sāmo hato seti, paṃsunā patikunthito.</p>

<p rend="hangnum" n="22:365"><hi rend="paranum">22:365</hi><hi rend="dot">.</hi></p>

<p rend="gatha1"> ‘‘Brahā vāḷamigākiṇṇaṃ, ākāsantaṃva dissati;</p>

<p rend="gathalast">Yattha sāmo hato seti, idheva vasathassame’’ti.</p>

<p rend="bodytext">Tattha <hi rend="bold">brahā</hi>ti accuggataṃ. <hi rend="bold">Ākāsantaṃvā</hi>ti etaṃ vanaṃ ākāsassa anto viya hutvā dissati. <hi rend="bold">Atha vā ākāsanta</hi>nti ākāsamānaṃ, pakāsamānanti attho. <hi rend="bold">Chamā</hi>ti chamāyaṃ, pathaviyanti attho. ‘‘Chama’’ntipi pāṭho, pathaviṃ patito viyāti attho. <hi rend="bold">Patikunthito</hi>ti parikiṇṇo, paliveṭhitoti attho.</p>

<p rend="bodytext">Atha <pb ed="M" n="6.0110" /> te attano vāḷamigabhayābhāvaṃ dassetuṃ gāthamāhaṃsu –</p>

<p rend="hangnum" n="22:366"><hi rend="paranum">22:366</hi><hi rend="dot">.</hi></p>

<p rend="gatha1"> ‘‘Yadi <pb ed="V" n="6.0107" /> tattha sahassāni, satāni niyutāni ca;</p>

<p rend="gathalast">Nevamhākaṃ bhayaṃ koci, vane vāḷesu vijjatī’’ti.</p>

<p rend="bodytext">Tattha <hi rend="bold">kocī</hi>ti imasmiṃ vane katthaci ekasmiṃ padesepi amhākaṃ vāḷesu bhayaṃ nāma natthi.</p>

<p rend="bodytext">Rājā te paṭibāhituṃ asakkonto hatthesu gahetvā tattha nesi. Tamatthaṃ pakāsento satthā āha –</p>

<p rend="hangnum" n="22:367"><hi rend="paranum">22:367</hi><hi rend="dot">.</hi></p>

<p rend="gatha1"> ‘‘Tato andhānamādāya, kāsirājā brahāvane;</p>

<p rend="gathalast">Hatthe gahetvā pakkāmi, yattha sāmo hato ahū’’ti.</p>

<p rend="bodytext">Tattha <pb ed="P" n="6.0090" /><hi rend="bold">tato</hi>ti tadā. <hi rend="bold">Andhāna</hi>nti andhe. <hi rend="bold">Ahū</hi>ti ahosi. <hi rend="bold">Yatthā</hi>ti yasmiṃ ṭhāne so nipanno, tattha nesīti attho.</p>

<p rend="bodytext">So ānetvā ca pana sāmassa santike ṭhapetvā ‘‘ayaṃ vo putto’’ti ācikkhi. Athassa pitā sīsaṃ ukkhipitvā mātā pāde gahetvā ūrūsu ṭhapetvā nisīditvā vilapiṃsu. Tamatthaṃ pakāsento satthā āha –</p>

<p rend="hangnum" n="22:368"><hi rend="paranum">22:368</hi><hi rend="dot">.</hi></p>

<p rend="gatha1"> ‘‘Disvāna patitaṃ sāmaṃ, puttakaṃ paṃsukunthitaṃ;</p>

<p rend="gathalast">Apaviddhaṃ brahāraññe, candaṃva patitaṃ chamā.</p>

<p rend="hangnum" n="22:369"><hi rend="paranum">22:369</hi><hi rend="dot">.</hi></p>

<p rend="gatha1"> ‘‘Disvāna patitaṃ sāmaṃ, puttakaṃ paṃsukunthitaṃ;</p>

<p rend="gathalast">Apaviddhaṃ brahāraññe, sūriyaṃva patitaṃ chamā.</p>

<p rend="hangnum" n="22:370"><hi rend="paranum">22:370</hi><hi rend="dot">.</hi></p>

<p rend="gatha1"> ‘‘Disvāna patitaṃ sāmaṃ, puttakaṃ paṃsukunthitaṃ;</p>

<p rend="gathalast">Apaviddhaṃ brahāraññe, kalūnaṃ paridevayuṃ.</p>

<p rend="hangnum" n="22:371"><hi rend="paranum">22:371</hi><hi rend="dot">.</hi></p>

<p rend="gatha1"> ‘‘Disvāna patitaṃ sāmaṃ, puttakaṃ paṃsukunthitaṃ;</p>

<p rend="gathalast">Bāhā paggayha pakkanduṃ, ‘adhammo kira bho’iti.</p>

<p rend="hangnum" n="22:372"><hi rend="paranum">22:372</hi><hi rend="dot">.</hi></p>

<p rend="gatha1"> ‘‘Bāḷhaṃ <pb ed="V" n="6.0108" /> kho tvaṃ pamattosi, sāma kalyāṇadassana;</p>

<p rend="gathalast">Yo ajjevaṃ gate kāle, na kiñci mabhibhāsasi.</p>

<p rend="hangnum" n="22:373"><hi rend="paranum">22:373</hi><hi rend="dot">.</hi></p>

<p rend="gatha1"> ‘‘Bāḷhaṃ <pb ed="M" n="6.0111" /> kho tvaṃ padittosi, sāma kalyāṇadassana;</p>

<p rend="gathalast">Yo ajjevaṃ gate kāle, na kiñci mabhibhāsasi.</p>

<p rend="hangnum" n="22:374"><hi rend="paranum">22:374</hi><hi rend="dot">.</hi></p>

<p rend="gatha1"> ‘‘Bāḷhaṃ kho tvaṃ pakuddhosi, sāma kalyāṇadassana;</p>

<p rend="gathalast">Yo ajjevaṃ gate kāle, na kiñci mabhibhāsati.</p>

<p rend="hangnum" n="22:375"><hi rend="paranum">22:375</hi><hi rend="dot">.</hi></p>

<p rend="gatha1"> ‘‘Bāḷhaṃ kho tvaṃ pasuttosi, sāma kalyāṇadassana;</p>

<p rend="gathalast">Yo ajjevaṃ gate kāle, na kiñci mabhibhāsasi.</p>

<p rend="hangnum" n="22:376"><hi rend="paranum">22:376</hi><hi rend="dot">.</hi></p>

<p rend="gatha1"> ‘‘Bāḷhaṃ kho tvaṃ vimanosi, sāma kalyāṇadassana;</p>

<p rend="gathalast">Yo ajjevaṃ gate kāle, na kiñci mabhibhāsasi.</p>

<p rend="hangnum" n="22:377"><hi rend="paranum">22:377</hi><hi rend="dot">.</hi></p>

<p rend="gatha1"> ‘‘Jaṭaṃ valinaṃ paṃsugataṃ, kodāni saṇṭhapessati;</p>

<p rend="gathalast">Sāmo ayaṃ kālakato, andhānaṃ paricārako.</p>

<p rend="hangnum" n="22:378"><hi rend="paranum">22:378</hi><hi rend="dot">.</hi></p>

<p rend="gatha1"> ‘‘Ko me sammajjamādāya, sammajjissati assamaṃ;</p>

<p rend="gathalast">Sāmo ayaṃ kālakato, andhānaṃ paricārako.</p>

<p rend="hangnum" n="22:379"><hi rend="paranum">22:379</hi><hi rend="dot">.</hi></p>

<p rend="gatha1"> ‘‘Kodāni nhāpayissati, sītenuṇhodakena ca;</p>

<p rend="gathalast">Sāmo ayaṃ kālakato, andhānaṃ paricārako.</p>

<p rend="hangnum" n="22:380"><hi rend="paranum">22:380</hi><hi rend="dot">.</hi></p>

<p rend="gatha1"> ‘‘Kodāni <pb ed="P" n="6.0091" /> bhojayissati, vanamūlaphalāni ca;</p>

<p rend="gathalast">Sāmo ayaṃ kālakato, andhānaṃ paricārako’’ti.</p>

<p rend="bodytext">Tattha <hi rend="bold">apaviddha</hi>nti raññā niratthakaṃ chaḍḍitaṃ. <hi rend="bold">Adhammo kira bho itī</hi>ti ayuttaṃ kira bho, ajja imasmiṃ loke vattati. <hi rend="bold">Pamatto</hi>ti tikhiṇasuraṃ pivitvā viya matto pamatto pamādaṃ āpanno. <hi rend="bold">Paditto</hi>ti dappito. <hi rend="bold">‘‘Pakuddhosi vimanosī’’</hi>ti sabbaṃ vilāpavasena bhaṇanti. <hi rend="bold">Jaṭa</hi>nti tāta <pb ed="V" n="6.0109" />, amhākaṃ jaṭāmaṇḍalaṃ. <hi rend="bold">Valinaṃ paṃsugata</hi>nti yadā ākulaṃ malaggahitaṃ bhavissati. <hi rend="bold">Kodānī</hi>ti idāni ko saṇṭhapessati, sodhetvā ujuṃ karissatīti.</p>

<p rend="bodytext">Athassa mātā bahuṃ vilapitvā tassa ure hatthaṃ ṭhapetvā santāpaṃ upadhārentī ‘‘puttassa me santāpo pavattatiyeva, visavegena visaññitaṃ āpanno bhavissati, nibbisabhāvatthāya cassa saccakiriyaṃ karissāmī’’ti cintetvā saccakiriyamakāsi. Tamatthaṃ pakāsento satthā āha –</p>

<p rend="hangnum" n="22:381"><hi rend="paranum">22:381</hi><hi rend="dot">.</hi></p>

<p rend="gatha1"> ‘‘Disvāna <pb ed="M" n="6.0112" /> patitaṃ sāmaṃ, puttakaṃ paṃsukunthitaṃ;</p>

<p rend="gathalast">Aṭṭitā puttasokena, mātā saccaṃ abhāsatha.</p>

<p rend="hangnum" n="22:382"><hi rend="paranum">22:382</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, dhammacārī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:383"><hi rend="paranum">22:383</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, brahmacārī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:384"><hi rend="paranum">22:384</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, saccavādī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:385"><hi rend="paranum">22:385</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, mātāpettibharo ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:386"><hi rend="paranum">22:386</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, kule jeṭṭhāpacāyiko;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:387"><hi rend="paranum">22:387</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, pāṇā piyataro mama;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:388"><hi rend="paranum">22:388</hi><hi rend="dot">.</hi></p>

<p rend="gatha1"> ‘‘Yaṃ kiñcitthi kataṃ puññaṃ, mayhañceva pitucca te;</p>

<p rend="gathalast">Sabbena tena kusalena, visaṃ sāmassa haññatū’’ti.</p>

<p rend="bodytext">Tattha <pb ed="V" n="6.0110" /><hi rend="bold">yena saccenā</hi>ti yena bhūtena sabhāvena. <hi rend="bold">Dhammacārī</hi>ti dasakusalakammapathadhammacārī. <hi rend="bold">Saccavādī</hi>ti hasitavasenapi musāvādaṃ na vadati. <hi rend="bold">Mātāpettibharo</hi>ti <pb ed="P" n="6.0092" /> analaso hutvā rattindivaṃ mātāpitaro bhari. <hi rend="bold">Kule jeṭṭhāpacāyiko</hi>ti jeṭṭhānaṃ mātāpitūnaṃ sakkārakārako hoti.</p>

<p rend="bodytext">Evaṃ mātarā sattahi gāthāhi saccakiriyāya katāya sāmo parivattitvā nipajji. Athassa pitā ‘‘jīvati me putto, ahampissa saccakiriyaṃ karissāmī’’ti tatheva saccakiriyamakāsi. Tamatthaṃ pakāsento satthā āha –</p>

<p rend="hangnum" n="22:389"><hi rend="paranum">22:389</hi><hi rend="dot">.</hi></p>

<p rend="gatha1"> ‘‘Disvāna patitaṃ sāmaṃ, puttakaṃ paṃsukunthitaṃ;</p>

<p rend="gathalast">Aṭṭito puttasokena, pitā saccaṃ abhāsatha.</p>

<p rend="hangnum" n="22:390"><hi rend="paranum">22:390</hi><hi rend="dot">.</hi></p>

<p rend="gatha1"> ‘‘Yena <pb ed="M" n="6.0113" /> saccenayaṃ sāmo, dhammacārī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:391"><hi rend="paranum">22:391</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, brahmacārī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:392"><hi rend="paranum">22:392</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, saccavādī pure ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:393"><hi rend="paranum">22:393</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, mātāpettibharo ahu;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:394"><hi rend="paranum">22:394</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, kule jeṭṭhāpacāyiko;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:395"><hi rend="paranum">22:395</hi><hi rend="dot">.</hi></p>

<p rend="gatha1"> ‘‘Yena saccenayaṃ sāmo, pāṇā piyataro mama;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:396"><hi rend="paranum">22:396</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="6.0111" /> kiñcitthi kataṃ puññaṃ, mayhañceva mātucca te;</p>

<p rend="gathalast">Sabbena tena kusalena, visaṃ sāmassa haññatū’’ti.</p>

<p rend="bodytext">Evaṃ pitari saccakiriyaṃ karonte mahāsatto parivattitvā itarena passena nipajji. Athassa tatiyaṃ saccakiriyaṃ devatā akāsi. Tamatthaṃ pakāsento satthā aha –</p>

<p rend="hangnum" n="22:397"><hi rend="paranum">22:397</hi><hi rend="dot">.</hi></p>

<p rend="gatha1"> ‘‘Sā devatā antarahitā, pabbate gandhamādane;</p>

<p rend="gathalast">Sāmassa anukampāya, imaṃ saccaṃ abhāsatha.</p>

<p rend="hangnum" n="22:398"><hi rend="paranum">22:398</hi><hi rend="dot">.</hi></p>

<p rend="gatha1"> ‘‘Pabbatyāhaṃ gandhamādane, cirarattanivāsinī;</p>

<p rend="gatha2">Na me piyataro koci, añño sāmena vijjati;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:399"><hi rend="paranum">22:399</hi><hi rend="dot">.</hi></p>

<p rend="gatha1"> ‘‘Sabbe vanā gandhamayā, pabbate gandhamādane;</p>

<p rend="gathalast">Etena saccavajjena, visaṃ sāmassa haññatu.</p>

<p rend="hangnum" n="22:400"><hi rend="paranum">22:400</hi><hi rend="dot">.</hi></p>

<p rend="gatha1"> ‘‘Tesaṃ lālappamānānaṃ, bahuṃ kāruññasañhitaṃ;</p>

<p rend="gathalast">Khippaṃ sāmo samuṭṭhāsi, yuvā kalyāṇadassano’’ti.</p>

<p rend="bodytext">Tattha <pb ed="M" n="6.0114" /><hi rend="bold">pabbatyāha</hi>nti pabbate ahaṃ. <hi rend="bold">Sabbe vanā gandhamayā</hi>ti sabbe rukkhā gandhamayā. Na hi tattha agandho nāma koci rukkho atthi. <hi rend="bold">Tesa</hi>nti bhikkhave, tesaṃ ubhinnaṃ lālappamānānaññeva devatāya saccakiriyāya pariyosāne khippaṃ sāmo uṭṭhāsi, padumapattato udakaṃ viyassa visaṃ vinivattetvā ābādho vigato, idha nu kho viddho, ettha nu kho viddhoti viddhaṭṭhānampi na paññāyi.</p>

<p rend="bodytext">Iti mahāsattassa nirogabhāvo, mātāpitūnañca cakkhupaṭilābho, aruṇuggamanañca, devatānubhāvena tesaṃ catunnaṃ assameyeva pākaṭabhāvo <pb ed="P" n="6.0093" /> cāti sabbaṃ ekakkhaṇeyeva ahosi. Mātāpitaro ‘‘cakkhūni no laddhāni, suvaṇṇasāmo ca arogo jāto’’ti atirekataraṃ tussiṃsu. Atha ne sāmapaṇḍito gāthaṃ abhāsi –</p>

<p rend="hangnum" n="22:401"><hi rend="paranum">22:401</hi><hi rend="dot">.</hi></p>

<p rend="gatha1"> ‘‘Sāmohamasmi <pb ed="V" n="6.0112" /> bhaddaṃ vo, sotthināmhi samuṭṭhito;</p>

<p rend="gathalast">Mā bāḷhaṃ paridevetha, mañcunābhivadetha ma’’nti.</p>

<p rend="bodytext">Tattha <hi rend="bold">sotthināmhi samuṭṭhito</hi>ti sotthinā sukhena uṭṭhito amhi bhavāmi. <hi rend="bold">Mañjunā</hi>ti madhurassarena maṃ abhivadetha.</p>

<p rend="bodytext">Atha so rājānaṃ disvā paṭisanthāraṃ karonto āha –</p>

<p rend="hangnum" n="22:402"><hi rend="paranum">22:402</hi><hi rend="dot">.</hi></p>

<p rend="gatha1"> ‘‘Svāgataṃ te mahārāja, atho te adurāgataṃ;</p>

<p rend="gathalast">Issarosi anuppatto, yaṃ idhatthi pavedaya.</p>

<p rend="hangnum" n="22:403"><hi rend="paranum">22:403</hi><hi rend="dot">.</hi></p>

<p rend="gatha1"> ‘‘Tindukāni piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja rāja varaṃ varaṃ.</p>

<p rend="hangnum" n="22:404"><hi rend="paranum">22:404</hi><hi rend="dot">.</hi></p>

<p rend="gatha1"> ‘‘Atthi me pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahārāja, sace tvaṃ abhikaṅkhasī’’ti.</p>

<p rend="bodytext">Rājāpi taṃ acchariyaṃ disvā āha –</p>

<p rend="hangnum" n="22:405"><hi rend="paranum">22:405</hi><hi rend="dot">.</hi></p>

<p rend="gatha1"> ‘‘Sammuyhāmi pamuyhāmi, sabbā muyhanti me disā;</p>

<p rend="gathalast">Petaṃ taṃ sāma maddakkhiṃ, ko nu tvaṃ sāma jīvasī’’ti.</p>

<p rend="bodytext">Tattha <pb ed="M" n="6.0115" /><hi rend="bold">peta</hi>nti sāma ahaṃ taṃ mataṃ addasaṃ. <hi rend="bold">Ko nu tva</hi>nti kathaṃ nu tvaṃ jīvitaṃ paṭilabhasīti pucchi.</p>

<p rend="bodytext">Mahāsatto ‘‘ayaṃ rājā maṃ ‘mato’ti sallakkhesi, amatabhāvamassa pakāsessāmī’’ti cintetvā āha –</p>

<p rend="hangnum" n="22:406"><hi rend="paranum">22:406</hi><hi rend="dot">.</hi></p>

<p rend="gatha1"> ‘‘Api jīvaṃ mahārāja, purisaṃ gāḷhavedanaṃ;</p>

<p rend="gathalast">Upanītamanasaṅkappaṃ, jīvantaṃ maññate mataṃ.</p>

<p rend="hangnum" n="22:407"><hi rend="paranum">22:407</hi><hi rend="dot">.</hi></p>

<p rend="gatha1"> ‘‘Api <pb ed="V" n="6.0113" /> jīvaṃ mahārāja, purisaṃ gāḷhavedanaṃ;</p>

<p rend="gathalast">Taṃ nirodhagataṃ santaṃ, jīvantaṃ maññate mata’’nti.</p>

<p rend="bodytext">Tattha <hi rend="bold">api jīva</hi>nti jīvamānaṃ api. <hi rend="bold">Upanītamanasaṅkappa</hi>nti bhavaṅgaotiṇṇacittācāraṃ. <hi rend="bold">Jīvanta</hi>nti jīvamānameva ‘‘eso mato’’ti maññati. <hi rend="bold">Nirodhagata</hi>nti assāsapassāsanirodhaṃ samāpannaṃ santaṃ vijjamānaṃ maṃ evaṃ loko mataṃ viya jīvantameva maññati.</p>

<p rend="bodytext">Evañca pana vatvā mahāsatto rājānaṃ atthe yojetukāmo dhammaṃ desento puna dve gāthā abhāsi –</p>

<p rend="hangnum" n="22:408"><hi rend="paranum">22:408</hi><hi rend="dot">.</hi></p>

<p rend="gatha1"> ‘‘Yo <pb ed="P" n="6.0094" /> mātaraṃ pitaraṃ vā, macco dhammena posati;</p>

<p rend="gathalast">Devāpi naṃ tikicchanti, mātāpettibharaṃ naraṃ.</p>

<p rend="hangnum" n="22:409"><hi rend="paranum">22:409</hi><hi rend="dot">.</hi></p>

<p rend="gatha1"> ‘‘Yo mātaraṃ pitaraṃ vā, macco dhammena posati;</p>

<p rend="gathalast">Idheva naṃ pasaṃsanti, pecca sagge pamodatī’’ti.</p>

<p rend="bodytext">Taṃ sutvā rājā ‘‘acchariyaṃ vata, bho, mātāpettibharassa jantuno uppannarogaṃ devatāpi tikicchanti, ativiya ayaṃ sāmo sobhatī’’ti añjaliṃ paggayha yācanto āha –</p>

<p rend="hangnum" n="22:410"><hi rend="paranum">22:410</hi><hi rend="dot">.</hi></p>

<p rend="gatha1"> ‘‘Esa bhiyyo pamuyhāmi, sabbā muyhanti me disā;</p>

<p rend="gathalast">Saraṇaṃ taṃ sāma gacchāmi, tvañca me saraṇaṃ bhavā’’ti.</p>

<p rend="bodytext">Tattha <hi rend="bold">bhiyyo</hi>ti yasmā tādise parisuddhasīlaguṇasampanne tayi aparajjhiṃ, tasmā atirekataraṃ sammuyhāmi. <hi rend="bold">Tvañca me saraṇaṃ bhavā</hi>ti saraṇaṃ gacchantassa me tvaṃ saraṇaṃ bhava, patiṭṭhā hohi, devalokagāmimaggaṃ karohīti.</p>

<p rend="bodytext">Atha <pb ed="M" n="6.0116" /> naṃ mahāsatto ‘‘sacepi, mahārāja, devalokaṃ gantukāmosi, mahantaṃ dibbasampattiṃ paribhuñjitukāmosi, imāsu dasarājadhammacariyāsu vattassū’’ti tassa dhammaṃ desento dasa rājadhammacariyagāthā abhāsi –</p>

<p rend="hangnum" n="22:411"><hi rend="paranum">22:411</hi><hi rend="dot">.</hi></p>

<p rend="gatha1"> ‘‘Dhammaṃ <pb ed="V" n="6.0114" /> cara mahārāja, mātāpitūsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:412"><hi rend="paranum">22:412</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, puttadāresu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:413"><hi rend="paranum">22:413</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, mittāmaccesu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:414"><hi rend="paranum">22:414</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, vāhanesu balesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:415"><hi rend="paranum">22:415</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, gāmesu nigamesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:416"><hi rend="paranum">22:416</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, raṭṭhesu janapadesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:417"><hi rend="paranum">22:417</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, samaṇabrāhmaṇesu ca;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:418"><hi rend="paranum">22:418</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, migapakkhīsu khattiya;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:419"><hi rend="paranum">22:419</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, dhammo ciṇṇo sukhāvaho;</p>

<p rend="gathalast">Idha dhammaṃ caritvāna, rāja saggaṃ gamissasi.</p>

<p rend="hangnum" n="22:420"><hi rend="paranum">22:420</hi><hi rend="dot">.</hi></p>

<p rend="gatha1"> ‘‘Dhammaṃ cara mahārāja, saindā devā sabrahmakā;</p>

<p rend="gathalast">Suciṇṇena divaṃ pattā, mā dhammaṃ rāja pāmado’’ti.</p>

<p rend="bodytext">Tāsaṃ <pb ed="V" n="6.0115" /><pb ed="M" n="6.0117" /> attho <hi rend="bold">tesakuṇajātake</hi> (jā. 2.17.1 ādayo) vitthāritova. Evaṃ <pb ed="P" n="6.0095" /> mahāsatto tassa dasa rājadhamme desetvā uttaripi ovaditvā pañca sīlāni adāsi. So tassa ovādaṃ sirasā sampaṭicchitvā mahāsattaṃ vanditvā khamāpetvā bārāṇasiṃ gantvā dānādīni puññāni katvā saggaparāyaṇo ahosi. Bodhisattopi yāvajīvaṃ mātāpitaro paricaritvā mātāpitūhi saddhiṃ pañca abhiññā ca aṭṭha samāpattiyo ca nibbattetvā brahmalokūpago ahosi.</p>

<p rend="bodytext">Satthā idaṃ dhammadesanaṃ āharitvā ‘‘bhikkhave, mātāpitūnaṃ posanaṃ nāma paṇḍitānaṃ vaṃso’’ti vatvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphalaṃ pāpuṇi.</p>

<p rend="bodytext">Tadā rājā ānando ahosi, devadhītā uppalavaṇṇā, sakko anuruddho, dukūlapaṇḍito mahākassapo, pārikā bhaddakāpilānī bhikkhunī, suvaṇṇasāmapaṇḍito pana ahameva sammāsambuddho ahosinti.</p>

<p rend="centre">Suvaṇṇasāmajātakavaṇṇanā tatiyā.</p>

<p rend="title">(541) 4. Nimijātakavaṇṇanā</p>

<p rend="bodytext"><hi rend="bold">Accheraṃ</hi><pb ed="V" n="6.0116" /><pb ed="M" n="6.0119" /><hi rend="bold">vata lokasmi</hi>nti idaṃ satthā mithilaṃ upanissāya maghadevaambavane viharanto sitapātukammaṃ ārabbha kathesi. Ekadivasañhi satthā sāyanhasamaye sambahulehi bhikkhūhi saddhiṃ tasmiṃ ambavane cārikaṃ caramāno ekaṃ ramaṇīyaṃ bhūmippadesaṃ disvā attano pubbacariyaṃ kathetukāmo hutvā sitapātukammaṃ katvā āyasmatā ānandattherena sitapātukammakāraṇaṃ puṭṭho ‘‘ānanda, ayaṃ bhūmippadeso pubbe mayā maghadevarājakāle jhānakīḷhaṃ kīḷantena ajjhāvuṭṭhapubbo’’ti vatvā tena yācito paññattāsane nisīditvā atītaṃ āhari.</p>

<p rend="bodytext">Atīte videharaṭṭhe mithilanagare maghadevo nāma rājā rajjaṃ kāresi. So caturāsītivassasahassāni kumārakīḷhaṃ kīḷi, caturāsītivassasahassāni uparajjaṃ kāresi, caturāsītivassasahassāni rajjaṃ kārento ‘‘yadā me samma kappaka, sirasmiṃ palitāni passeyyāsi, tadā me āroceyyāsī’’ti āha. Aparabhāge kappako palitāni disvā rañño ārocesi. Rājā palitaṃ suvaṇṇasaṇḍāsena uddharāpetvā hatthatale patiṭṭhāpetvā palitaṃ oloketvā maccurājena āgantvā nalāṭe laggaṃ viya maraṇaṃ sampassamāno <pb ed="P" n="6.0096" /> ‘‘idāni me pabbajitakālo’’ti kappakassa gāmavaraṃ datvā jeṭṭhaputtaṃ pakkosāpetvā ‘‘tāta, rajjaṃ paṭiccha, ahaṃ pabbajissāmī’’ti vatvā ‘‘kiṃ kāraṇā devā’’ti vutte –</p>

<p rend="gatha1">‘‘Uttamaṅgaruhā mayhaṃ, ime jātā vayoharā;</p>

<p rend="gathalast">Pātubhūtā devadūtā, pabbajjāsamayo mamā’’ti. –</p>

<p rend="unindented">Vatvā puttaṃ rajje abhisiñcitvā ‘‘tāta, tvampi evarūpaṃ palitaṃ disvāva pabbajeyyāsī’’ti taṃ ovaditvā nagarā nikkhamitvā ambavane isipabbajjaṃ pabbajitvā caturāsītivassasahassāni cattāro brahmavihāre bhāvetvā brahmaloke nibbatti. Puttopissa eteneva upāyena pabbajitvā brahmalokaparāyaṇo ahosi. Tathā tassa putto, tathā tassa puttoti evaṃ dvīhi ūnāni caturāsītikhattiyasahassāni sīse palitaṃ disvāva imasmiṃ ambavane <pb ed="M" n="6.0120" /> pabbajitvā cattāro brahmavihāre bhāvetvā brahmaloke nibbattiṃsu.</p>

<p rend="bodytext">Tesaṃ <pb ed="V" n="6.0117" /> sabbapaṭhamaṃ nibbatto maghadevarājā brahmaloke ṭhitova attano vaṃsaṃ olokento dvīhi ūnāni caturāsītikhattiyasahassāni pabbajitāni disvā tuṭṭhamānaso hutvā ‘‘ito nu kho paraṃ pavattissati, na pavattissatī’’ti olokento appavattanabhāvaṃ ñatvā ‘‘mama vaṃsaṃ ahameva ghaṭessāmī’’ti cintetvā tato cavitvā mithilanagare rañño aggamahesiyā kucchimhi paṭisandhiṃ gaṇhitvā dasamāsaccayena mātu kucchito nikkhami. Rājā tassa nāmaggahaṇadivase nemittake brāhmaṇe pakkosāpetvā pucchi. Te tassa lakkhaṇāni oloketvā ‘‘mahārāja, ayaṃ kumāro tumhākaṃ vaṃsaṃ ghaṭento uppanno. Tumhākañhi vaṃso pabbajitavaṃso, imassa parato nāgamissatī’’ti vadiṃsu. Taṃ sutvā rājā ‘‘ayaṃ kumāro rathacakkanemi viya mama vaṃsaṃ ghaṭento jāto, tasmā tassa ‘nimikumāro’ti nāmaṃ karissāmī’’ti cintetvā ‘‘nimikumāro’’tissa nāmaṃ akāsi.</p>

<p rend="bodytext">So daharakālato paṭṭhāya dāne sīle uposathakamme ca abhirato ahosi. Athassa pitā purimanayeneva palitaṃ disvā kappakassa gāmavaraṃ datvā puttassa rajjaṃ niyyādetvā ambavane pabbajitvā brahmalokaparāyaṇo ahosi. Nimirājā pana dānajjhāsayatāya catūsu nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṃ <pb ed="P" n="6.0097" /> pavattesi. Ekekāya dānasālāya satasahassaṃ satasahassaṃ katvā devasikaṃ pañca pañca kahāpaṇasatasahassāni pariccaji, niccaṃ pañca sīlāni rakkhi, pakkhadivasesu uposathaṃ samādiyi, mahājanampi dānādīsu puññesu samādapesi, saggamaggaṃ ācikkhitvā nirayabhayena tajjetvā dhammaṃ desesi. Tassa ovāde ṭhitā manussā dānādīni puññāni katvā tato cutā devaloke nibbattiṃsu, devaloko paripūri, nirayo tuccho viya ahosi. Tadā tāvatiṃsabhavane devasaṅghā sudhammāyaṃ devasabhāyaṃ sannipatitvā ‘‘aho, vata amhākaṃ ācariyo nimirājā, taṃ nissāya mayaṃ imaṃ buddhaññaṇenapi aparicchindanīyaṃ dibbasampattiṃ anubhavāmā’’ti vatvā mahāsattassa guṇe vaṇṇayiṃsu <pb ed="M" n="6.0121" />. Manussalokepi mahāsamuddapiṭṭhe āsittatelaṃ viya mahāsattassa guṇakathā patthari. Satthā tamatthaṃ āvibhūtaṃ katvā bhikkhusaṅghassa kathento āha –</p>

<p rend="hangnum" n="22:421"><hi rend="paranum">22:421</hi><hi rend="dot">.</hi></p>

<p rend="gatha1"> ‘‘Accheraṃ vata lokasmiṃ, uppajjanti vicakkhaṇā;</p>

<p rend="gathalast">Yadā ahu nimirājā, paṇḍito kusalatthiko.</p>

<p rend="hangnum" n="22:422"><hi rend="paranum">22:422</hi><hi rend="dot">.</hi></p>

<p rend="gatha1"> ‘‘Rājā <pb ed="V" n="6.0118" /> sabbavidehānaṃ, adā dānaṃ arindamo;</p>

<p rend="gatha2">Tassa taṃ dadato dānaṃ, saṅkappo udapajjatha;</p>

<p rend="gathalast">Dānaṃ vā brahmacariyaṃ vā, katamaṃ su mahapphala’’nti.</p>

<p rend="bodytext">Tattha <hi rend="bold">yadā ahū</hi>ti bhikkhave, yadā paṇḍito attano ca paresañca kusalatthiko nimirājā ahosi, tadā devamanussā ‘‘accheraṃ vata, bho, evarūpāpi nāma anuppanne buddhañāṇe mahājanassa buddhakiccaṃ sādhayamānā lokasmiṃ vicakkhaṇā uppajjantī’’ti evaṃ tassa guṇakathaṃ kathesunti attho. ‘‘Yathā ahū’’tipi pāṭho. Tassattho – yathā ahu nimirājā paṇḍito kusalatthikoyeva, tathārūpā mahājanassa buddhakiccaṃ sādhayamānā uppajjanti vicakkhaṇā. Yaṃ tesaṃ uppannaṃ, taṃ accheraṃ vata lokasminti. Iti satthā sayameva acchariyajāto evamāha. <hi rend="bold">Sabbavidehāna</hi>nti sabbavideharaṭṭhavāsīnaṃ. <hi rend="bold">Katamaṃ sū</hi>ti etesu dvīsu katamaṃ nu kho mahapphalanti attho.</p>

<p rend="bodytext">So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe nipannova dve yāme niddaṃ okkamitvā pacchimayāme pabuddho pallaṅkaṃ ābhujitvā ‘‘ahaṃ mahājanassa aparimāṇaṃ dānampi demi, sīlampi rakkhāmi, dānassa nu kho mahantaṃ phalaṃ, udāhu brahmacariyassā’’ti cintetvā attano kaṅkhaṃ chindituṃ nāsakkhi. Tasmiṃ khaṇe sakkassa bhavanaṃ uṇhākāraṃ dassesi. Sakko āvajjento taṃ tathā vitakkentaṃ disvā ‘‘kaṅkhamassa <pb ed="P" n="6.0098" /> chindissāmī’’ti ekakova sīghaṃ āgantvā sakalanivesanaṃ ekobhāsaṃ katvā sirigabbhaṃ pavisitvā obhāsaṃ pharitvā ākāse ṭhatvā tena puṭṭho byākāsi. Tamatthaṃ pakāsento satthā āha –</p>

<p rend="hangnum" n="22:423"><hi rend="paranum">22:423</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="6.0122" /> saṅkappamaññāya, maghavā devakuñjaro;</p>

<p rend="gathalast">Sahassanetto pāturahu, vaṇṇena vihanaṃ tamaṃ.</p>

<p rend="hangnum" n="22:424"><hi rend="paranum">22:424</hi><hi rend="dot">.</hi></p>

<p rend="gatha1"> ‘‘Salomahaṭṭho manujindo, vāsavaṃ avacā nimi;</p>

<p rend="gathalast">Devatā nusi gandhabbo, adu sakko purindado.</p>

<p rend="hangnum" n="22:425"><hi rend="paranum">22:425</hi><hi rend="dot">.</hi></p>

<p rend="gatha1"> ‘‘Na ca me tādiso vaṇṇo, diṭṭho vā yadi vā suto;</p>

<p rend="gathalast">Ācikkha me tvaṃ bhaddante, kathaṃ jānemu taṃ mayaṃ.</p>

<p rend="hangnum" n="22:426"><hi rend="paranum">22:426</hi><hi rend="dot">.</hi></p>

<p rend="gatha1"> ‘‘Salomahaṭṭhaṃ <pb ed="V" n="6.0119" /> ñatvāna, vāsavo avacā nimiṃ;</p>

<p rend="gatha2">Sakkohamasmi devindo, āgatosmi tavantike;</p>

<p rend="gathalast">Alomahaṭṭho manujinda, puccha pañhaṃ yamicchasi.</p>

<p rend="hangnum" n="22:427"><hi rend="paranum">22:427</hi><hi rend="dot">.</hi></p>

<p rend="gatha1"> ‘‘So ca tena katokāso, vāsavaṃ avacā nimi;</p>

<p rend="gatha2">Pucchāmi taṃ mahārāja, sabbabhūtānamissara;</p>

<p rend="gathalast">‘Dānaṃ vā brahmacariyaṃ vā, katamaṃsu mahapphalaṃ’.</p>

<p rend="hangnum" n="22:428"><hi rend="paranum">22:428</hi><hi rend="dot">.</hi></p>

<p rend="gatha1"> ‘‘So puṭṭho naradevena, vāsavo avacā nimiṃ;</p>

<p rend="gathalast">Vipākaṃ brahmacariyassa, jānaṃ akkhāsijānato.</p>

<p rend="hangnum" n="22:429"><hi rend="paranum">22:429</hi><hi rend="dot">.</hi></p>

<p rend="gatha1"> ‘‘Hīnena brahmacariyena, khattiye upapajjati;</p>

<p rend="gathalast">Majjhimena ca devattaṃ, uttamena visujjhati.</p>

<p rend="hangnum" n="22:430"><hi rend="paranum">22:430</hi><hi rend="dot">.</hi></p>

<p rend="gatha1"> ‘‘Na hete sulabhā kāyā, yācayogena kenaci;</p>

<p rend="gathalast">Ye kāye upapajjanti, anāgārā tapassino’’ti.</p>

<p rend="bodytext">Tattha <hi rend="bold">salomahaṭṭho</hi>ti bhikkhave, so nimirājā obhāsaṃ disvā ākāsaṃ olokento taṃ dibbābharaṇapaṭimaṇḍitaṃ disvāva bhayena lomahaṭṭho hutvā <hi rend="bold">‘‘devatā nusi gandhabbo’’</hi>tiādinā pucchi. <hi rend="bold">Alomahaṭṭho</hi>ti nibbhayo ahaṭṭhalomo hutvā puccha, mahārājāti. <hi rend="bold">Vāsavaṃ avacā</hi>ti tuṭṭhamānaso hutvā sakkaṃ avoca. <hi rend="bold">Jānaṃ akkhāsijānato</hi>ti bhikkhave, so sakko atīte attanā paccakkhato diṭṭhapubbaṃ brahmacariyassa vipākaṃ jānanto tassa ajānato akkhāsi.</p>

<p rend="bodytext"><hi rend="bold">Hīnenā</hi>tiādīsu puthutitthāyatane methunaviratimattaṃ sīlaṃ hīnaṃ nāma, tena khattiyakule upapajjati. Jhānassa upacāramattaṃ majjhimaṃ nāma, tena <pb ed="M" n="6.0123" /> devattaṃ upapajjati. Aṭṭhasamāpattinibbattanaṃ pana uttamaṃ nāma, tena brahmaloke nibbattati, taṃ bāhirakā nibbānanti kathenti. Tenāha ‘‘visujjhatī’’ti. Imasmiṃ pana buddhasāsane parisuddhasīlassa bhikkhuno aññataraṃ devanikāyaṃ patthentassa brahmacariyacetanā hīnatāya hīnaṃ nāma, tena yathāpatthite devaloke nibbattati. Parisuddhasīlassa bhikkhuno aṭṭhasamāpattinibbattanaṃ majjhimaṃ nāma, tena brahmaloke nibbattati <pb ed="P" n="6.0099" />. Parisuddhasīlassa vipassanaṃ vaḍḍhetvā arahattuppatti uttamaṃ nāma, tena visujjhatīti <pb ed="V" n="6.0120" />. Iti sakko ‘‘mahārāja, dānato sataguṇena sahassaguṇena satasahassaguṇena brahmacariyavāsova mahapphalo’’ti vaṇṇeti. <hi rend="bold">Kāyā</hi>ti brahmaghaṭā. <hi rend="bold">Yācayogenā</hi>ti yācanayuttakena yaññayuttakena vāti ubhayatthāpi dāyakassevetaṃ nāmaṃ. <hi rend="bold">Tapassino</hi>ti tapanissitakā.</p>

<p rend="bodytext">Imāya gāthāya brahmacariyavāsasseva mahapphalabhāvaṃ dīpetvā idāni ye atīte mahādānaṃ datvā kāmāvacaraṃ atikkamituṃ nāsakkhiṃsu, te rājāno dassento āha –</p>

<p rend="hangnum" n="22:431"><hi rend="paranum">22:431</hi><hi rend="dot">.</hi></p>

<p rend="gatha1"> ‘‘Dudīpo sāgaro selo, mujakindo bhagīraso;</p>

<p rend="gathalast">Usindaro kassapo ca, asako ca puthujjano.</p>

<p rend="hangnum" n="22:432"><hi rend="paranum">22:432</hi><hi rend="dot">.</hi></p>

<p rend="gatha1"> ‘‘Ete caññe ca rājāno, khattiyā brāhmaṇā bahū;</p>

<p rend="gathalast">Puthuyaññaṃ yajitvāna, petattaṃ nātivattisu’’nti.</p>

<p rend="bodytext">Tassattho – mahārāja, pubbe bārāṇasiyaṃ dudīpo nāma rājā dānaṃ datvā maraṇacakkena chinno kāmāvacareyeva nibbatti. Tathā sāgarādayo aṭṭhāti ete ca aññe ca bahū rājāno ceva khattiyā brāhmaṇā ca puthuyaññaṃ yajitvāna anekappakāraṃ dānaṃ datvā kāmāvacarabhūmisaṅkhātaṃ petattaṃ nātivattiṃsūti attho. Kāmāvacaradevatā hi rūpādino kilesavatthussa kāraṇā paraṃ paccāsīsanato kapaṇatāya ‘‘petā’’ti vuccanti. Vuttampi cetaṃ –</p>

<p rend="gatha1">‘‘Ye <pb ed="M" n="6.0124" /> adutiyā na ramanti ekikā, vivekajaṃ ye na labhanti pītiṃ;</p>

<p rend="gathalast">Kiñcāpi te indasamānabhogā, te ve parādhīnasukhā varākā’’ti.</p>

<p rend="bodytext">Evampi dānaphalato brahmacariyaphalasseva mahantabhāvaṃ dassetvā idāni brahmacariyavāsena petabhavanaṃ atikkamitvā brahmaloke nibbattatāpase dassento āha –</p>

<p rend="hangnum" n="22:433"><hi rend="paranum">22:433</hi><hi rend="dot">.</hi></p>

<p rend="gatha1"> ‘‘Atha yīme avattiṃsu, anāgārā tapassino;</p>

<p rend="gathalast">Sattisayo yāmahanu, somayāmo manojavo.</p>

<p rend="hangnum" n="22:434"><hi rend="paranum">22:434</hi><hi rend="dot">.</hi></p>

<p rend="gatha1"> ‘‘Samuddo māgho bharato ca, isi kālapurakkhato;</p>

<p rend="gathalast">Aṅgīraso kassapo ca, kisavaccho akatti cā’’ti.</p>

<p rend="bodytext">Tattha <pb ed="V" n="6.0121" /><hi rend="bold">avattiṃsū</hi>ti kāmāvacaraṃ atikkamiṃsu. <hi rend="bold">Tapassino</hi>ti sīlatapañceva samāpattitapañca nissitā. <hi rend="bold">Sattisayo</hi>ti yāmahanuādayo satta bhātarova sandhāyāha. Aṅgīrasādīhi catūhi saddhiṃ ekādasete avattiṃsu atikkamiṃsūti attho.</p>

<p rend="bodytext">Evaṃ <pb ed="P" n="6.0100" /> tāva sutavaseneva dānaphalato brahmacariyavāsasseva mahapphalataṃ vaṇṇetvā idāni attanā diṭṭhapubbaṃ āharanto āha –</p>

<p rend="hangnum" n="22:435"><hi rend="paranum">22:435</hi><hi rend="dot">.</hi></p>

<p rend="gatha1"> ‘‘Uttarena nadī sīdā, gambhīrā duratikkamā;</p>

<p rend="gathalast">Naḷaggivaṇṇā jotanti, sadā kañcanapabbatā.</p>

<p rend="hangnum" n="22:436"><hi rend="paranum">22:436</hi><hi rend="dot">.</hi></p>

<p rend="gatha1"> ‘‘Parūḷhakacchā tagarā, rūḷhakacchā vanā nagā;</p>

<p rend="gathalast">Tatrāsuṃ dasasahassā, porāṇā isayo pure.</p>

<p rend="hangnum" n="22:437"><hi rend="paranum">22:437</hi><hi rend="dot">.</hi></p>

<p rend="gatha1"> ‘‘Ahaṃ seṭṭhosmi dānena, saṃyamena damena ca;</p>

<p rend="gathalast">Anuttaraṃ vataṃ katvā, pakiracārī samāhite.</p>

<p rend="hangnum" n="22:438"><hi rend="paranum">22:438</hi><hi rend="dot">.</hi></p>

<p rend="gatha1"> ‘‘Jātimantaṃ ajaccañca, ahaṃ ujugataṃ naraṃ;</p>

<p rend="gathalast">Ativelaṃ namassissaṃ, kammabandhū hi māṇavā.</p>

<p rend="hangnum" n="22:439"><hi rend="paranum">22:439</hi><hi rend="dot">.</hi></p>

<p rend="gatha1"> ‘‘Sabbe <pb ed="M" n="6.0125" /> vaṇṇā adhammaṭṭhā, patanti nirayaṃ adho;</p>

<p rend="gathalast">Sabbe vaṇṇā visujjhanti, caritvā dhammamuttama’’nti.</p>

<p rend="bodytext">Tattha <hi rend="bold">uttarenā</hi>ti mahārāja, atīte uttarahimavante dvinnaṃ suvaṇṇapabbatānaṃ antare pavattā sīdā nāma nadī gambhīrā nāvāhipi duratikkamā ahosi. Kiṃ kāraṇā? Sā hi atisukhumodakā, sukhumattā udakassa antamaso morapiñcha-mattampi tattha patitaṃ naṃ saṇṭhāti, osīditvā heṭṭhātalameva gacchati. Teneva sā sīdā nāma ahosi. Te pana tassā tīresu kañcanapabbatā sadā naḷaggivaṇṇā hutvā jotanti obhāsanti. <hi rend="bold">Parūḷhakacchā tagarā</hi>ti tassā pana nadiyā tīre kacchā parūḷhatagarā ahesuṃ tagaragandhasugandhino. <hi rend="bold">Rūḷhakacchā vanā nagā</hi>ti ye tattha aññepi pabbatā, tesampi antare kacchā rūḷhavanā ahesuṃ, pupphaphalūpagarukkhasañchannāti attho. <hi rend="bold">Tatrāsu</hi>nti tasmiṃ evaṃ ramaṇīye bhūmibhāge dasasahassā isayo <pb ed="V" n="6.0122" /> ahesuṃ. Te sabbepi abhiññāsamāpattilābhinova. Tesu bhikkhācāravelāya keci uttarakuruṃ gacchanti, keci mahājambudīpe jambuphalaṃ āharanti, keci himavanteyeva madhuraphalāphalāni āharitvā khādanti, keci jambudīpatale taṃ taṃ nagaraṃ gacchanti. Ekopi rasataṇhābhibhūto natthi, jhānasukheneva vītināmenti. Tadā eko tāpaso ākāsena bārāṇasiṃ gantvā sunivattho supāruto piṇḍāya caranto purohitassa gehadvāraṃ pāpuṇi. So tassa upasame pasīditvā antonivesanaṃ ānetvā bhojetvā katipāhaṃ paṭijagganto vissāse uppanne ‘‘bhante, tumhe kuhiṃ vasathā’’ti pucchi. ‘‘Asukaṭṭhāne nāmāvuso’’ti. ‘‘Kiṃ pana tumhe ekakova tattha vasatha, udāhu aññepi atthī’’ti? ‘‘Kiṃ vadesi, āvuso, tasmiṃ padese dasasahassā isayo vasanti, sabbeva abhiññāsamāpattilābhino’’ti. Tassa tesaṃ guṇaṃ sutvā pabbajjāya cittaṃ nami. Atha naṃ so āha – ‘‘bhante, mampi tattha netvā pabbājethā’’ti. ‘‘Āvuso, tvaṃ rājapuriso, na taṃ sakkā pabbājetu’’nti. ‘‘Tena hi, bhante, ajjāhaṃ rājānaṃ āpucchissāmi, tumhe svepi āgaccheyyāthā’’ti. So adhivāsesi.</p>

<p rend="bodytext">Itaropi bhuttapātarāso rājānaṃ upasaṅkamitvā ‘‘icchāmahaṃ, deva <pb ed="P" n="6.0101" />, pabbajitu’’nti āha. ‘‘Kiṃ kāraṇā pabbajissasī’’ti? ‘‘Kāmesu dosaṃ nekkhamme ca <pb ed="M" n="6.0126" /> ānisaṃsaṃ disvā’’ti. ‘‘Tena hi pabbajāhi, pabbajitopi maṃ dasseyyāsī’’ti. So ‘‘sādhū’’ti sampaṭicchitvā attano gehaṃ gantvā puttadāraṃ anusāsitvā sabbaṃ sāpateyyaṃ dassetvā attano pabbajitaparikkhāraṃ gahetvā tāpasassa āgamanamaggaṃ olokentova nisīdi. Tāpasopi tatheva ākāsenāgantvā antonagaraṃ pavisitvā tassa gehaṃ pāvisi. So taṃ sakkaccaṃ parivisitvā ‘‘bhante, mayā kathaṃ kātabba’’nti āha. So taṃ bahinagaraṃ netvā hatthe ādāya attano ānubhāvena tattha netvā pabbājetvā punadivase taṃ tattheva ṭhapetvā bhattaṃ āharitvā datvā kasiṇaparikammaṃ ācikkhi. So katipāheneva abhiññāsamāpattiyo nibbattetvā sayameva piṇḍāya carati.</p>

<p rend="bodytext">So aparabhāge ‘‘ahaṃ rañño attānaṃ dassetuṃ paṭiññaṃ adāsiṃ, dassessāmassa attāna’’nti cintetvā tāpase vanditvā ākāsena bārāṇasiṃ gantvā bhikkhaṃ caranto rājadvāraṃ pāpuṇi. Rājā taṃ disvā sañjānitvā antonivesanaṃ pavesetvā sakkāraṃ katvā ‘‘bhante, kuhiṃ vasathā’’ti pucchi. ‘‘Uttarahimavantapadese kañcanapabbatantare pavattāya sīdānadiyā tīre, mahārājā’’ti. ‘‘Kiṃ pana, bhante, ekakova tattha vasatha, udāhu aññepi atthī’’ti. ‘‘Kiṃ vadesi, mahārāja, tattha dasasahassā isayo vasanti, sabbeva abhiññāsamāpattilābhino’’ti? Rājā <pb ed="V" n="6.0123" /> tesaṃ guṇaṃ sutvā sabbesaṃ bhikkhaṃ dātukāmo ahosi. Atha naṃ rājā āha – ‘‘bhante, ahaṃ tesaṃ isīnaṃ bhikkhaṃ dātukāmomhi, kiṃ karomī’’ti? ‘‘Mahārāja, te isayo jivhāviññeyyarase agiddhā, na sakkā idhānetu’’nti. ‘‘Bhante, tumhe nissāya te bhojessāmi, upāyaṃ me ācikkhathā’’ti. ‘‘Tena hi, mahārāja, sace tesaṃ dānaṃ dātukāmosi, ito nikkhamitvā sīdānadītīre vasanto tesaṃ dānaṃ dehī’’ti.</p>

<p rend="bodytext">So ‘‘sādhū’’ti sampaṭicchitvā sabbūpakaraṇāni gāhāpetvā caturaṅginiyā senāya saddhiṃ nikkhamitvā attano rajjasīmaṃ pāpuṇi. Atha naṃ tāpaso attano ānubhāvena saddhiṃ senāya sīdānadītīraṃ netvā nadītīre khandhāvāraṃ kārāpetvā ākāsena attano vasanaṭṭhānaṃ gantvā punadivase paccāgami. Atha naṃ rājā sakkaccaṃ bhojetvā ‘‘sve, bhante, dasasahasse isayo ādāya idheva āgacchathā’’ti āha. So ‘‘sādhū’’ti <pb ed="M" n="6.0127" /> sampaṭicchitvā gantvā punadivase bhikkhācāravelāya tesaṃ isīnaṃ ārocesi ‘‘mārisā, bārāṇasirājā ‘tumhākaṃ bhikkhaṃ dassāmī’ti āgantvā sīdānadītīre nisinno sve vo nimanteti, tassānukampāya khandhāvāraṃ gantvā bhikkhaṃ gaṇhathā’’ti. Te ‘‘sādhū’’ti sampaṭicchitvā ākāsena gantvā khandhāvārassa avidūre otariṃsu. Rājā te disvā paccuggamanaṃ katvā khandhāvāraṃ pavesetvā paññattāsanesu nisīdāpetvā isigaṇaṃ paṇītenāhārena santappetvā tesaṃ iriyāpathe pasanno svātanāyapi nimantesi. Etenupāyena dasannaṃ tāpasasahassānaṃ dasavassasahassāni dānaṃ adāsi. Dadanto ca tasmiṃyeva padese nagaraṃ māpetvā sassakammaṃ kāresi. Na kho pana, mahārāja, tadā so rājā añño ahosi, atha kho <hi rend="bold">ahaṃ seṭṭhosmi dānena,</hi> ahameva hi tadā dānena seṭṭho hutvā taṃ mahādānaṃ datvā imaṃ petalokaṃ atikkamitvā brahmaloke nibbattituṃ nāsakkhiṃ. Mayā dinnaṃ pana dānaṃ bhuñjitvā sabbeva te tāpasā kāmāvacaraṃ atikkamitvā brahmaloke nibbattā, imināpetaṃ veditabbaṃ ‘‘brahmacariyavāsova mahapphalo’’ti.</p>

<p rend="bodytext">Evaṃ dānena attano seṭṭhabhāvaṃ pakāsetvā <pb ed="P" n="6.0102" /> itarehi tīhi padehi tesaṃ isīnaṃ guṇaṃ pakāseti. Tattha <hi rend="bold">saṃyamenā</hi>ti sīlena. <hi rend="bold">Damenā</hi>ti indriyadamena. <hi rend="bold">Anuttara</hi>nti etehi guṇehi nirantaraṃ uttamaṃ vataṃ samādānaṃ caritvā. <hi rend="bold">Pakiracārī</hi>ti gaṇaṃ pakiritvā paṭikkhipitvā pahāya ekacārike, ekībhāvaṃ gateti attho. <hi rend="bold">Samāhite</hi>ti upacārappanāsamādhīhi samāhitacitte. Evarūpe ahaṃ tapassino upaṭṭhahinti dasseti. <hi rend="bold">Ahaṃ ujugata</hi>nti ahaṃ, mahārāja, tesaṃ dasasahassānaṃ isīnaṃ antare kāyavaṅkādīnaṃ abhāvena ujugataṃ ekampi naraṃ hīnajacco vā hotu jātisampanno vā, jātiṃ avicāretvā tesaṃ guṇesu pasannamānaso hutvā sabbameva ativelaṃ <pb ed="V" n="6.0124" /> namassissaṃ, niccakālameva namassissanti vadati. Kiṃ kāraṇā? <hi rend="bold">Kammabandhū hi māṇavā</hi>ti, sattā hi nāmete kammabandhū kammapaṭisaraṇā, teneva kāraṇena sabbe vaṇṇāti veditabbā.</p>

<p rend="bodytext">Evañca <pb ed="M" n="6.0128" /> pana vatvā ‘‘kiñcāpi, mahārāja, dānato brahmacariyameva mahapphalaṃ, dvepi panete mahāpurisavitakkāva, tasmā dvīsupi appamattova hutvā dānañca dehi, sīlañca rakkhāhī’’ti taṃ ovaditvā sakaṭṭhānameva gato. Tamatthaṃ pakāsento satthā āha –</p>

<p rend="hangnum" n="22:440"><hi rend="paranum">22:440</hi><hi rend="dot">.</hi></p>

<p rend="gatha1"> ‘‘Idaṃ vatvāna maghavā, devarājā sujampati;</p>

<p rend="gathalast">Vedehamanusāsitvā, saggakāyaṃ apakkamī’’ti.</p>

<p rend="bodytext">Tattha <hi rend="bold">apakkamī</hi>ti pakkami, sudhammādevasabhāyaṃ nisinnameva attānaṃ dassesīti attho.</p>

<p rend="bodytext">Atha naṃ devagaṇā āhaṃsu ‘‘mahārāja, nanu na paññāyittha, kuhiṃ gatatthā’’ti? ‘‘Mārisā mithilāyaṃ nimirañño ekā kaṅkhā uppajji, tassa pañhaṃ kathetvā taṃ rājānaṃ nikkaṅkhaṃ katvā āgatomhī’’ti vatvā puna taṃ kāraṇaṃ gāthāya kathetuṃ āha –</p>

<p rend="hangnum" n="22:441"><hi rend="paranum">22:441</hi><hi rend="dot">.</hi></p>

<p rend="gatha1"> ‘‘Imaṃ bhonto nisāmetha, yāvantettha samāgatā;</p>

<p rend="gathalast">Dhammikānaṃ manussānaṃ, vaṇṇaṃ uccāvacaṃ bahuṃ.</p>

<p rend="hangnum" n="22:442"><hi rend="paranum">22:442</hi><hi rend="dot">.</hi></p>

<p rend="gatha1"> ‘‘Yathā ayaṃ nimirājā, paṇḍito kusalatthiko;</p>

<p rend="gathalast">Rājā sabbavidehānaṃ, adā dānaṃ arindamo.</p>

<p rend="hangnum" n="22:443"><hi rend="paranum">22:443</hi><hi rend="dot">.</hi></p>

<p rend="gatha1"> ‘‘Tassa taṃ dadato dānaṃ, saṅkappo udapajjatha;</p>

<p rend="gathalast">Dānaṃ vā brahmacariyaṃ vā, katamaṃ su mahapphala’’nti.</p>

<p rend="bodytext">Tattha <hi rend="bold">ima</hi>nti dhammikānaṃ kalyāṇadhammānaṃ manussānaṃ mayā vuccamānaṃ sīlavasena uccaṃ dānavasena avacaṃ bahuṃ imaṃ vaṇṇaṃ nisāmetha suṇāthāti attho. <hi rend="bold">Yathā aya</hi>nti ayaṃ nimirājā yathā ativiya paṇḍitoti.</p>

<p rend="bodytext">Iti <pb ed="V" n="6.0125" /><pb ed="P" n="6.0103" /> so aparihāpetvā rañño vaṇṇaṃ kathesi. Taṃ sutvā devasaṅghā rājānaṃ daṭṭhukāmā hutvā ‘‘amhākaṃ nimirājā ācariyo, tassovāde ṭhatvā taṃ nissāya amhehi ayaṃ dibbasampatti laddhā, mayaṃ daṭṭhukāmamhā, taṃ pakkosāpehi, mahārājā’’ti vadiṃsu. Sakko ‘‘sādhū’’ti sampaṭicchitvā mātaliṃ pakkosāpetvā ‘‘samma mātali, vejayantarathaṃ yojetvā mithilaṃ gantvā nimirājānaṃ dibbayāne āropetvā ānehī’’ti āha. So ‘‘sādhū’’ti sampaṭicchitvā rathaṃ yojetvā pāyāsi. Sakkassa <pb ed="M" n="6.0129" /> pana devehi saddhiṃ kathentassa mātaliṃ āṇāpentassa ca rathaṃ yojentassa ca manussagaṇanāya māso atikkanto. Iti nimirañño puṇṇamāyaṃ uposathikassa pācīnasīhapañjaraṃ vivaritvā mahātale nisīditvā amaccagaṇaparivutassa sīlaṃ paccavekkhantassa pācīnalokadhātuto uggacchantena candamaṇḍalena saddhiṃyeva so ratho paññāyati. Manussā bhuttasāyamāsā gharadvāresu nisīditvā sukhakathaṃ kathentā ‘‘ajja dve candā uggatā’’ti āhaṃsu. Atha nesaṃ sallapantānaññeva ratho pākaṭo ahosi. Mahājano ‘‘nāyaṃ, cando, ratho’’ti vatvā anukkamena sindhavasahassayutte mātalisaṅgāhake vejayantarathe ca pākaṭe jāte ‘‘kassa nu kho idaṃ dibbayānaṃ āgacchatī’’ti cintetvā ‘‘na kassaci aññassa, amhākaṃ rājā dhammiko, sakkena vejayantaratho pesito bhavissati, amhākaṃ raññova anucchaviko’’ti tuṭṭhappahaṭṭho gāthamāha –</p>

<p rend="hangnum" n="22:444"><hi rend="paranum">22:444</hi><hi rend="dot">.</hi></p>

<p rend="gatha1"> ‘‘Abbhuto vata lokasmiṃ, uppajji lomahaṃsano;</p>

<p rend="gathalast">Dibbo ratho pāturahu, vedehassa yasassino’’ti.</p>

<p rend="bodytext">Tattha <hi rend="bold">abbhuto</hi>ti abhūtapubbo. Acchariyoti te vimhayavasenevamāhaṃsu.</p>

<p rend="bodytext">Tassa pana mahājanassa evaṃ kathentasseva mātali vātavegena āgantvā rathaṃ nivattetvā sīhapañjaraummāre pacchābhāgena ṭhapetvā ārohaṇasajjaṃ katvā ārohaṇatthāya rājānaṃ nimantesi <pb ed="P" n="6.0104" />. Tamatthaṃ pakāsento satthā āha –</p>

<p rend="hangnum" n="22:445"><hi rend="paranum">22:445</hi><hi rend="dot">.</hi></p>

<p rend="gatha1"> ‘‘Devaputto mahiddhiko, mātali devasārathi;</p>

<p rend="gathalast">Nimantayittha rājānaṃ, vedehaṃ mithilaggahaṃ.</p>

<p rend="hangnum" n="22:446"><hi rend="paranum">22:446</hi><hi rend="dot">.</hi></p>

<p rend="gatha1"> ‘‘Ehimaṃ <pb ed="V" n="6.0126" /> rathamāruyha, rājaseṭṭha disampati;</p>

<p rend="gatha2">Devā dassanakāmā te, tāvatiṃsā saindakā;</p>

<p rend="gathalast">Saramānā hi te devā, sudhammāyaṃ samacchare’’ti.</p>

<p rend="bodytext">Tattha <hi rend="bold">mithilaggaha</hi>nti mithilāyaṃ patiṭṭhitagehaṃ, catūhi vā saṅgahavatthūhi mithilāyaṃ saṅgāhakaṃ. <hi rend="bold">Samacchare</hi>ti taveva guṇakathaṃ kathentā nisinnāti.</p>

<p rend="bodytext">Taṃ <pb ed="M" n="6.0130" /> sutvā rājā ‘‘adiṭṭhapubbaṃ devalokañca passissāmi, mātalissa ca me saṅgaho kato bhavissati, gacchissāmī’’ti cintetvā antepurañca mahājanañca āmantetvā ‘‘ahaṃ nacirasseva āgamissāmi, tumhe appamattā dānādīni puññāni karothā’’ti vatvā rathaṃ abhiruhi. Tamatthaṃ pakāsento satthā āha –</p>

<p rend="hangnum" n="22:447"><hi rend="paranum">22:447</hi><hi rend="dot">.</hi></p>

<p rend="gatha1"> ‘‘Tato rājā taramāno, vedeho mithilaggaho;</p>

<p rend="gathalast">Āsanā vuṭṭhahitvāna, pamukho rathamāruhi.</p>

<p rend="hangnum" n="22:448"><hi rend="paranum">22:448</hi><hi rend="dot">.</hi></p>

<p rend="gatha1"> ‘‘Abhirūḷhaṃ rathaṃ dibbaṃ, mātali etadabravi;</p>

<p rend="gatha2">Kena taṃ nemi maggena, rājaseṭṭha disampati;</p>

<p rend="gathalast">Yena vā pāpakammantā, puññakammā ca ye narā’’ti.</p>

<p rend="bodytext">Tattha <hi rend="bold">pamukho</hi>ti uttamo, abhimukho vā, mahājanassa piṭṭhiṃ datvā ārūḷhoti attho. <hi rend="bold">Yena vā</hi>ti yena maggena gantvā yattha pāpakammantā vasanti, taṃ ṭhānaṃ sakkā daṭṭhuṃ, yena vā gantvā ye puññakammā narā vasanti, tesaṃ ṭhānaṃ sakkā daṭṭhuṃ, etesu dvīsu kena maggena taṃ nemi. Idaṃ so sakkena anāṇattopi attano dūtavisesadassanatthaṃ āha.</p>

<p rend="bodytext">Atha naṃ rājā ‘‘mayā dve ṭhānāni adiṭṭhapubbāni, dvepi passissāmī’’ti cintetvā āha –</p>

<p rend="hangnum" n="22:449"><hi rend="paranum">22:449</hi><hi rend="dot">.</hi></p>

<p rend="gatha1"> ‘‘Ubhayeneva maṃ nehi, mātali devasārathi;</p>

<p rend="gathalast">Yena vā pāpakammantā, puññakammā ca ye narā’’ti.</p>

<p rend="bodytext">Tato <pb ed="V" n="6.0127" /> mātali ‘‘dvepi ekapahāreneva na sakkā dassetuṃ, pucchissāmi na’’nti pucchanto puna gāthamāha –</p>

<p rend="hangnum" n="22:450"><hi rend="paranum">22:450</hi><hi rend="dot">.</hi></p>

<p rend="gatha1"> ‘‘Kena taṃ paṭhamaṃ nemi, rājaseṭṭha disampati;</p>

<p rend="gathalast">Yena vā pāpakammantā, puññakammā ca ye narā’’ti.</p>

<p rend="centre">Nirayakaṇḍaṃ</p>

<p rend="bodytext">Tato <pb ed="P" n="6.0105" /> rājā ‘‘ahaṃ avassaṃ devalokaṃ gamissāmi, nirayaṃ tāva passissāmī’’ti cintetvā anantaraṃ gāthamāha –</p>

<p rend="hangnum" n="22:451"><hi rend="paranum">22:451</hi><hi rend="dot">.</hi></p>

<p rend="gatha1"> ‘‘Niraye tāva passāmi, āvāse pāpakamminaṃ;</p>

<p rend="gathalast">Ṭhānāni luddakammānaṃ, dussīlānañca yā gatī’’ti.</p>

<p rend="bodytext">Tattha <pb ed="M" n="6.0131" /><hi rend="bold">yā gatī</hi>ti yā etesaṃ nibbatti, tañca passāmīti.</p>

<p rend="bodytext">Athassa vetaraṇiṃ nadiṃ tāva dassesi. Tamatthaṃ pakāsento satthā āha –</p>

<p rend="hangnum" n="22:452"><hi rend="paranum">22:452</hi><hi rend="dot">.</hi></p>

<p rend="gatha1"> ‘‘Dassesi mātali rañño, duggaṃ vetaraṇiṃ nadiṃ;</p>

<p rend="gathalast">Kuthitaṃ khārasaṃyuttaṃ, tattaṃ aggisikhūpama’’nti.</p>

<p rend="bodytext">Tattha <hi rend="bold">vetaraṇi</hi>nti bhikkhave, mātali rañño kathaṃ sutvā nirayābhimukhaṃ rathaṃ pesetvā kammapaccaye utunā samuṭṭhitaṃ vetaraṇiṃ nadiṃ tāva dassesi. Tattha nirayapālā jalitāni asisattitomarabhindivālamuggarādīni āvudhāni gahetvā nerayikasatte paharanti vijjhanti viheṭhenti. Te taṃ dukkhaṃ asahantā vetaraṇiyaṃ patanti. Sā upari bhindivālappamāṇāhi sakaṇṭakāhi vettalatāhi sañchannā. Te tattha bahūni vassasahassāni pacciṃsu. Tesu pajjalantesu khuradhārātikhiṇesu kaṇṭakesu khaṇḍākhaṇḍikā honti. Tesaṃ heṭṭhā tālakkhandhappamāṇāni pajjalitaayasūlāni uṭṭhahanti. Nerayikasattā bahuṃ addhānaṃ vītināmetvā vettalatāhi gaḷitvā sūlesu patitvā viddhasarīrā sūlesu āvuṇitamacchā viya ciraṃ paccanti. Tāni sūlānipi pajjalanti, nerayikasattāpi pajjalanti. Sūlānaṃ heṭṭhā udakapiṭṭhe jalitāni khuradhārāsadisāni <pb ed="V" n="6.0128" /> tikhiṇāni ayopokkharapattāni honti. Te sūlehi gaḷitvā ayapokkharapattesu patitvā ciraṃ dukkhavedanaṃ anubhavanti. Tato khārodake patanti, udakaṃ pajjalati, nerayikasattāpi pajjalanti, dhūmopi uṭṭhahati. Udakassa pana heṭṭhā nadītalaṃ khuradhārāhi sañchannaṃ. Te ‘‘heṭṭhā nu kho kīdisa’’nti udake nimujjitvā khuradhārāsu khaṇḍākhaṇḍikā honti. Te taṃ mahādukkhaṃ adhivāsetuṃ asakkontā mahantaṃ bheravaṃ viravantā vicaranti. Kadāci anusotaṃ vuyhanti, kadāci paṭisotaṃ. Atha ne tīre ṭhitā nirayapālā ususattitomarādīni ukkhipitvā macche viya vijjhanti. Te dukkhavedanāppattā mahāviravaṃ ravanti. Atha ne pajjalitehi ayabaḷisehi uddharitvā parikaḍḍhitvā pajjalitaayapathaviyaṃ nipajjāpetvā tesaṃ mukhe tattaṃ ayoguḷhaṃ pakkhipanti.</p>

<p rend="bodytext">Iti nimirājā vetaraṇiyaṃ mahādukkhapīḷite nerayikasatte disvā bhītatasito saṅkampitahadayo hutvā ‘‘kiṃ nāmete sattā pāpakammaṃ <pb ed="M" n="6.0132" /> akaṃsū’’ti mātaliṃ pucchi. Sopissa byākāsi. Tamatthaṃ pakāsento āha –</p>

<p rend="hangnum" n="22:453"><hi rend="paranum">22:453</hi><hi rend="dot">.</hi></p>

<p rend="gatha1"> ‘‘Nimī have mātalimajjhabhāsatha, disvā janaṃ patamānaṃ vidugge;</p>

<p rend="gatha2">Bhayañhi <pb ed="P" n="6.0106" /> maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā vetaraṇiṃ patanti.</p>

<p rend="hangnum" n="22:454"><hi rend="paranum">22:454</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:455"><hi rend="paranum">22:455</hi><hi rend="dot">.</hi></p>

<p rend="gatha1"> ‘‘Ye dubbale balavantā jīvaloke, hiṃ santi rosenti supāpadhammā;</p>

<p rend="gathalast">Te luddakammā pasavetva pāpaṃ, teme janā vetaraṇiṃ patantī’’ti.</p>

<p rend="bodytext">Tattha <hi rend="bold">vindatī</hi>ti ahaṃ attano anissaro hutvā bhayasantako viya jāto. <hi rend="bold">Disvā</hi>ti patamānaṃ disvā. <hi rend="bold">Jāna</hi>nti bhikkhave, so mātali sayaṃ jānanto tassa ajānato akkhāsi. <hi rend="bold">Dubbale</hi>ti sarīrabalabhogabalaāṇābalavirahite. <hi rend="bold">Balavantā</hi>ti tehi balehi samannāgatā. <hi rend="bold">Hiṃsantī</hi>ti pāṇippahārādīhi kilamenti. <hi rend="bold">Rosentī</hi>ti nānappakārehi akkosavatthūhi akkosanti ghaṭenti. <hi rend="bold">Pasavetvā</hi>ti janetvā, katvāti attho.</p>

<p rend="bodytext">Evaṃ <pb ed="V" n="6.0129" /> mātali tassa pañhaṃ byākaritvā raññā vetaraṇiniraye diṭṭhe taṃ padesaṃ antaradhāpetvā purato rathaṃ pesetvā sunakhādīhi khādanaṭṭhānaṃ dassetvā taṃ disvā bhītena raññā pañhaṃ puṭṭho byākāsi. Tamatthaṃ pakāsento satthā āha –</p>

<p rend="hangnum" n="22:456"><hi rend="paranum">22:456</hi><hi rend="dot">.</hi></p>

<p rend="gatha1"> ‘‘Sāmā <pb ed="M" n="6.0133" /> ca soṇā sabalā ca gijjhā, kākolasaṅghā adanti bheravā;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kiṃmakaṃsu pāpaṃ, yeme jane kākolasaṅghā adanti.</p>

<p rend="hangnum" n="22:457"><hi rend="paranum">22:457</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:458"><hi rend="paranum">22:458</hi><hi rend="dot">.</hi></p>

<p rend="gatha1"> ‘‘Ye kecime maccharino kadariyā, paribhāsakā samaṇabrāhmaṇānaṃ;</p>

<p rend="gatha2">Hiṃ santi rosenti supāpadhammā, te luddakammā pasavetva pāpaṃ;</p>

<p rend="gathalast">Teme jane kākolasaṅghā adantī’’ti.</p>

<p rend="bodytext">Ito <pb ed="P" n="6.0107" /> paresu pañhesu ceva byākaraṇesu ca eseva nayo. Tattha <hi rend="bold">sāmā</hi>ti rattavaṇṇā. <hi rend="bold">Soṇā</hi>ti sunakhā. <hi rend="bold">Sabalā cā</hi>ti kabaravaṇṇā ca, setakāḷapītalohitavaṇṇā cāti evaṃ pañcavaṇṇasunakhe dasseti. Te kira mahāhatthippamāṇā jalitaayapathaviyaṃ nerayikasatte mige viya anubandhitvā piṇḍikamaṃsesu ḍaṃsitvā tesaṃ tigāvutappamāṇaṃ sarīraṃ jalitaayapathaviyaṃ pātetvā mahāravaṃ ravantānaṃ dvīhi purimapādehi uraṃ akkamitvā aṭṭhimeva sesetvā maṃsaṃ luñcitvā khādanti. <hi rend="bold">Gijjhā</hi>ti mahābhaṇḍasakaṭappamāṇā lohatuṇḍā gijjhā. Ete tesaṃ kaṇayasadisehi tuṇḍehi aṭṭhīni bhinditvā aṭṭhimiñjaṃ khādanti. <hi rend="bold">Kākolasaṅghā</hi>ti lohatuṇḍakākagaṇā. Te ativiya bhayānakā diṭṭhe diṭṭhe khādanti. <hi rend="bold">Yeme jane</hi>ti ye ime nerayikasatte kākolasaṅghā khādanti, ime nu maccā kiṃ nāma pāpaṃ akaṃsūti pucchi. <hi rend="bold">Maccharino</hi>ti aññesaṃ adāyakā. <hi rend="bold">Kadariyā</hi>ti pare dentepi paṭisedhakā thaddhamaccharino. <hi rend="bold">Samaṇabrāhmaṇāna</hi>nti samitabāhitapāpānaṃ.</p>

<p rend="hangnum" n="22:459"><hi rend="paranum">22:459</hi><hi rend="dot">.</hi></p>

<p rend="gatha1"> ‘‘Sajotibhūtā <pb ed="M" n="0.0134" /> pathaviṃ kamanti, tattehi khandhehi ca pothayanti;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā khandhahatā sayanti.</p>

<p rend="hangnum" n="22:460"><hi rend="paranum">22:460</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="6.0130" /> puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:461"><hi rend="paranum">22:461</hi><hi rend="dot">.</hi></p>

<p rend="gatha1"> ‘‘Ye jīvalokasmi supāpadhammino, narañca nāriñca apāpadhammaṃ;</p>

<p rend="gatha2">Hiṃ santi rosenti supāpadhammā, te luddakammā pasavetva pāpaṃ;</p>

<p rend="gathalast">Teme janā khandhahatā sayantī’’ti.</p>

<p rend="bodytext">Tattha <hi rend="bold">sajotibhūtā</hi>ti pajjalitasarīrā. <hi rend="bold">Pathavi</hi>nti pajjalitaṃ navayojanabahalaṃ ayapathaviṃ. <hi rend="bold">Kamantī</hi>ti akkamanti. <hi rend="bold">Khandhehi ca pothayantī</hi>ti nirayapālā anubandhitvā tālappamāṇehi jalitaayakkhandhehi jaṅghādīsu paharitvā pātetvā teheva khandhehi pothayanti, cuṇṇavicuṇṇaṃ karonti. <hi rend="bold">Supāpadhammino</hi>ti attanā suṭṭhu pāpadhammā hutvā. <hi rend="bold">Apāpadhamma</hi>nti sīlācārādisampannaṃ, niraparādhaṃ vā.</p>

<p rend="hangnum" n="22:462"><hi rend="paranum">22:462</hi><hi rend="dot">.</hi></p>

<p rend="gatha1"> ‘‘Aṅgārakāsuṃ apare phuṇanti, narā rudantā paridaḍḍhagattā;</p>

<p rend="gatha2">Bhayañhi <pb ed="P" n="6.0108" /> maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kiṃ makaṃsu pāpaṃ, yeme janā aṅgārakāsuṃ phuṇanti.</p>

<p rend="hangnum" n="22:463"><hi rend="paranum">22:463</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:464"><hi rend="paranum">22:464</hi><hi rend="dot">.</hi></p>

<p rend="gatha1"> ‘‘Ye keci <pb ed="M" n="6.0135" /> pūgāya dhanassa hetu, sakkhiṃ karitvā iṇaṃ jāpayanti;</p>

<p rend="gatha2">Te jāpayitvā janataṃ janinda, te luddakammā pasavetva pāpaṃ;</p>

<p rend="gathalast">Teme janā aṅgārakāsuṃ phuṇantī’’ti.</p>

<p rend="bodytext">Tattha <hi rend="bold">aṅgārakāsu</hi>nti samma mātali, ke nāmete apare vajaṃ apavisantiyo gāvo viya samparivāretvā nirayapālehi jalitaayaguḷehi pothiyamānā aṅgārakāsuṃ patanti. Tatra ca nesaṃ yāva kaṭippamāṇā nimuggānaṃ mahatīhi ayapacchīhi ādāya upariaṅgāre okiranti, atha ne aṅgāre sampaṭicchituṃ asakkontā rodantā daḍḍhagattā phuṇanti vidhunanti, kammabalena vā attano sīse aṅgāre phuṇanti okirantīti attho. <hi rend="bold">Pūgāya dhanassā</hi>ti okāse sati dānaṃ vā dassāma, pūjaṃ vā pavattessāma, vihāraṃ vā karissāmāti saṃkaḍḍhitvā ṭhapitassa pūgasantakassa <pb ed="V" n="6.0131" /> dhanassa hetu. <hi rend="bold">Jāpayantī</hi>ti taṃ dhanaṃ yathāruci khāditvā gaṇajeṭṭhakānaṃ lañjaṃ datvā ‘‘asukaṭṭhāne ettakaṃ vayakaraṇaṃ gataṃ, asukaṭṭhāne amhehi ettakaṃ dinna’’nti kūṭasakkhiṃ karitvā taṃ iṇaṃ jāpayanti vināsenti.</p>

<p rend="hangnum" n="22:465"><hi rend="paranum">22:465</hi><hi rend="dot">.</hi></p>

<p rend="gatha1"> ‘‘Sajotibhūtā jalitā padittā, padissati mahatī lohakumbhī;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā avaṃsirā lohakumbhiṃ patanti.</p>

<p rend="hangnum" n="22:466"><hi rend="paranum">22:466</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:467"><hi rend="paranum">22:467</hi><hi rend="dot">.</hi></p>

<p rend="gatha1"> ‘‘Ye sīlavantaṃ samaṇaṃ brāhmaṇaṃ vā, hiṃsanti rosenti supāpadhammā;</p>

<p rend="gathalast">Te luddakammā pasavetva pāpaṃ, teme janā avaṃsirā lohakumbhiṃ patantī’’ti.</p>

<p rend="bodytext">Tattha <pb ed="M" n="6.0136" /><pb ed="P" n="6.0109" /><hi rend="bold">padittā</hi>tiādittā. <hi rend="bold">Mahatī</hi>ti pabbatappamāṇā kappena saṇṭhitaloharasena sampuṇṇā. <hi rend="bold">Avaṃsirā</hi>ti bhayānakehi nirayapālehi uddhaṃpāde adhosire katvā khipiyamānā taṃ lohakumbhiṃ patanti. <hi rend="bold">Sīlavanta</hi>nti sīlaācāraguṇasampannaṃ.</p>

<p rend="hangnum" n="22:468"><hi rend="paranum">22:468</hi><hi rend="dot">.</hi></p>

<p rend="gatha1"> ‘‘Luñcanti gīvaṃ atha veṭhayitvā, uṇhodakasmiṃ pakiledayitvā;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā luttasirā sayanti.</p>

<p rend="hangnum" n="22:469"><hi rend="paranum">22:469</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:470"><hi rend="paranum">22:470</hi><hi rend="dot">.</hi></p>

<p rend="gatha1"> ‘‘Ye jīvalokasmi supāpadhammino, pakkhī gahetvāna viheṭhayanti te;</p>

<p rend="gatha2">Viheṭhayitvā sakuṇaṃ janinda, te luddakammā pasavetva pāpaṃ;</p>

<p rend="gathalast">Teme janā luttasirā saya’’nti.</p>

<p rend="bodytext">Tattha <hi rend="bold">luñcantī</hi>ti uppāṭenti. <hi rend="bold">Atha veṭhayitvā</hi>ti jalitalohayottehi adhomukhaṃ veṭhayitvā. <hi rend="bold">Uṇhodakasmi</hi>nti <pb ed="V" n="6.0132" /> kappena saṇṭhitalohaudakasmiṃ. <hi rend="bold">Pakiledayitvā</hi>ti temetvā khipitvā. Idaṃ vuttaṃ hoti – samma mātali, yesaṃ ime nirayapālā jalitalohayottehi gīvaṃ veṭhetvā tigāvutappamāṇaṃ sarīraṃ onāmetvā taṃ gīvaṃ samparivattakaṃ luñcitvā jalitaayadaṇḍehi ādāya ekasmiṃ jalitaloharase pakkhipitvā tuṭṭhahaṭṭhā honti, tāya ca gīvāya luñcitāya puna sīsena saddhiṃ gīvā uppajjatiyeva. Kiṃ nāmete kammaṃ kariṃsu? Ete hi me disvā bhayaṃ uppajjatīti. <hi rend="bold">Pakkhī gahetvāna viheṭhayantī</hi>ti mahārāja, ye jīvalokasmiṃ sakuṇe gahetvā pakkhe luñcitvā gīvaṃ veṭhetvā jīvitakkhayaṃ pāpetvā khādanti vā vikkiṇanti vā, te ime luttasirā sayantīti.</p>

<p rend="hangnum" n="22:471"><hi rend="paranum">22:471</hi><hi rend="dot">.</hi></p>

<p rend="gatha1"> ‘‘Pahūtatoyā <pb ed="M" n="6.0137" /> anigādhakūlā, nadī ayaṃ sandati suppatitthā;</p>

<p rend="gathalast">Ghammābhitattā manujā pivanti, pītañca tesaṃ bhusa hoti pāni.</p>

<p rend="hangnum" n="22:472"><hi rend="paranum">22:472</hi><hi rend="dot">.</hi></p>

<p rend="gatha1"> ‘‘Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, pītañca tesaṃ bhusa hoti pāni.</p>

<p rend="hangnum" n="22:473"><hi rend="paranum">22:473</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="6.0110" /> puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:474"><hi rend="paranum">22:474</hi><hi rend="dot">.</hi></p>

<p rend="gatha1"> ‘‘Ye suddhadhaññaṃ palāsena missaṃ, asuddhakammā kayino dadanti;</p>

<p rend="gathalast">Ghammābhitattāna pipāsitānaṃ, pītañca tesaṃ bhusa hoti pānī’’ti.</p>

<p rend="bodytext">Tattha <hi rend="bold">anigādhakūlā</hi>ti agambhīratīrā. <hi rend="bold">Suppatitthā</hi>ti sobhanehi titthehi upetā. <hi rend="bold">Bhusa hotī</hi>ti vīhibhusaṃ sampajjati. <hi rend="bold">Pānī</hi>ti pānīyaṃ. Tasmiṃ kira padese pahūtasalilā ramaṇīyā nadī sandati, nerayikasattā aggisantāpena tattā pipāsaṃ sandhāretuṃ asakkontā bāhā paggayha jalitalohapathaviṃ maddantā taṃ nadiṃ otaranti, taṅkhaṇaññeva tīrā pajjalanti, pānīyaṃ bhusapalāsabhāvaṃ āpajjitvā pajjalati. Te pipāsaṃ sandhāretuṃ asakkontā taṃ jalitaṃ bhusapalāsaṃ khādanti. Taṃ tesaṃ sakalasarīraṃ jhāpetvā adhobhāgena nikkhamati. Te taṃ dukkhaṃ adhivāsetuṃ asakkontā bāhā paggayha kandanti. <hi rend="bold">Suddhadhañña</hi>nti vīhiādisattavidhaṃ parisuddhadhaññaṃ. <hi rend="bold">Palāsena missa</hi>nti palāsena vā bhusena vā vālukāmattikādīhi vā missakaṃ katvā <pb ed="V" n="6.0133" />. <hi rend="bold">Asuddhakammā</hi>ti kiliṭṭhakāyavacīmanokammā. <hi rend="bold">Kayino</hi>ti ‘‘suddhadhaññaṃ dassāmī’’ti kayikassa hatthato mūlaṃ gahetvā tathārūpaṃ asuddhadhaññaṃ dadanti.</p>

<p rend="hangnum" n="22:475"><hi rend="paranum">22:475</hi><hi rend="dot">.</hi></p>

<p rend="gatha1"> ‘‘Usūhi <pb ed="M" n="6.0138" /> sattīhi ca tomarehi, dubhayāni passāni tudanti kandataṃ;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā sattihatā sayanti.</p>

<p rend="hangnum" n="22:476"><hi rend="paranum">22:476</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:477"><hi rend="paranum">22:477</hi><hi rend="dot">.</hi></p>

<p rend="gatha1"> ‘‘Ye jīvalokasmiṃ asādhukammino, adinnamādāya karonti jīvikaṃ;</p>

<p rend="gatha2">Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ;</p>

<p rend="gathalast">Te luddakammā pasavetva pāpaṃ, teme janā sattihatā sayantī’’ti.</p>

<p rend="bodytext">Tattha <hi rend="bold">dubhayānī</hi>ti ubhayāni. <hi rend="bold">Tudantī</hi>ti vijjhanti. <hi rend="bold">Kandata</hi>nti kandantānaṃ. Pharusā nirayapālā araññe luddā migaṃ viya samparivāretvā usuādīhi nānāvudhehi <pb ed="P" n="6.0111" /> dve passāni tudanti, sarīraṃ chiddāvachiddaṃ purāṇapaṇṇaṃ viya khāyati. <hi rend="bold">Adinnamādāyāti</hi>parasantakaṃ saviññāṇakāviññāṇakaṃ sandhicchedādīhi ceva vañcanāya ca gahetvā jīvikaṃ kappenti.</p>

<p rend="hangnum" n="22:478"><hi rend="paranum">22:478</hi><hi rend="dot">.</hi></p>

<p rend="gatha1"> ‘‘Gīvāya baddhā kissa ime puneke, aññe vikantā bilakatā sayanti;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā bilakatā sayanti.</p>

<p rend="hangnum" n="22:479"><hi rend="paranum">22:479</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:480"><hi rend="paranum">22:480</hi><hi rend="dot">.</hi></p>

<p rend="gatha1"> ‘‘Orabbhikā <pb ed="M" n="0.0139" /> sūkarikā ca macchikā, pasuṃ mahiṃsañca ajeḷakañca;</p>

<p rend="gatha2">Hantvāna sūnesu pasārayiṃsu, te luddakammā pasavetva pāpaṃ;</p>

<p rend="gathalast">Teme janā bilakatā sayantī’’ti.</p>

<p rend="bodytext">Tattha <pb ed="V" n="6.0134" /><hi rend="bold">gīvāya baddhā</hi>ti mahantehi jalitalohayottehi gīvāya bandhitvā ākaḍḍhitvā ayapathaviyaṃ pātetvā nānāvudhehi koṭṭiyamāne disvā pucchi. <hi rend="bold">Aññe vikantā</hi>ti aññe pana khaṇḍākhaṇḍikaṃ chinnā. <hi rend="bold">Bilakatā</hi>ti jalitesu ayaphalakesu ṭhapetvā maṃsaṃ viya potthaniyā koṭṭetvā puñjakatā hutvā sayanti. <hi rend="bold">Macchikā</hi>ti macchaghātakā. <hi rend="bold">Pasu</hi>nti gāviṃ. <hi rend="bold">Sūnesu pasārayiṃsū</hi>ti maṃsaṃ vikkiṇitvā jīvikakappanatthaṃ sūnāpaṇesu ṭhapesuṃ.</p>

<p rend="hangnum" n="22:481"><hi rend="paranum">22:481</hi><hi rend="dot">.</hi></p>

<p rend="gatha1"> ‘‘Rahado ayaṃ muttakarīsapūro, duggandharūpo asuci pūti vāti;</p>

<p rend="gatha2">Khudāparetā manujā adanti, bhayañhi maṃ vindati sūta disvā;</p>

<p rend="gatha2">Pucchāmi taṃ mātali devasārathi, ime nu maccā kimakaṃsu pāpaṃ;</p>

<p rend="gathalast">Yeme janā muttakarīsabhakkhā.</p>

<p rend="hangnum" n="22:482"><hi rend="paranum">22:482</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsi jānato.</p>

<p rend="hangnum" n="22:483"><hi rend="paranum">22:483</hi><hi rend="dot">.</hi></p>

<p rend="gatha1"> ‘‘Ye kecime kāraṇikā virosakā, paresaṃ hiṃsāya sadā niviṭṭhā;</p>

<p rend="gathalast">Te <pb ed="P" n="6.0112" /> luddakammā pasavetva pāpaṃ, mittadduno mīḷhamadanti bālā’’ti;</p>

<p rend="bodytext">Tattha <hi rend="bold">khudāparetā manujā adantī</hi>ti ete nerayikā sattā chātakena phuṭṭhā khudaṃ sahituṃ asakkontā pakkuthitaṃ dhūmāyantaṃ pajjalantaṃ kappena saṇṭhitaṃ purāṇamīḷhaṃ piṇḍaṃ piṇḍaṃ katvā adanti khādanti. <hi rend="bold">Kāraṇikā</hi>ti <pb ed="M" n="6.0140" /> kāraṇakārakā. <hi rend="bold">Virosakā</hi>ti mittasuhajjānampi viheṭhakā. <hi rend="bold">Mittadduno</hi>ti ye tesaññeva gehe khāditvā bhuñjitvā paññattāsane nisīditvā sayitvā puna māsakahāpaṇaṃ nāma āharāpenti, lañjaṃ gaṇhanti, te mittadūsakā bālā evarūpaṃ mīḷhaṃ khādanti, mahārājāti.</p>

<p rend="hangnum" n="22:484"><hi rend="paranum">22:484</hi><hi rend="dot">.</hi></p>

<p rend="gatha1"> ‘‘Rahado ayaṃ lohitapubbapūro, duggandharūpo asuci pūti vāti;</p>

<p rend="gatha2">Ghammābhitattā manujā pivanti, bhayañhi maṃ vindati sūta disvā;</p>

<p rend="gatha2">Pucchāmi taṃ mātali devasārathi, ime nu maccā kimakaṃsu pāpaṃ;</p>

<p rend="gathalast">Yeme janā lohitapubbabhakkhā.</p>

<p rend="hangnum" n="22:485"><hi rend="paranum">22:485</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="6.0135" /> puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:486"><hi rend="paranum">22:486</hi><hi rend="dot">.</hi></p>

<p rend="gatha1"> ‘‘Ye mātaraṃ vā pitaraṃ vā jīvaloke, pārājikā arahante hananti;</p>

<p rend="gathalast">Te luddakammā pasavetva pāpaṃ, teme janā lohitapubbabhakkhā’’ti.</p>

<p rend="bodytext">Tattha <hi rend="bold">ghammābhitattā</hi>ti santāpena pīḷitā. <hi rend="bold">Pārājikā</hi>ti parājitā jarājiṇṇe mātāpitaro ghātetvā gihibhāveyeva pārājikaṃ pattā. <hi rend="bold">Arahante</hi>ti pūjāvisesassa anucchavike. <hi rend="bold">Hanantī</hi>ti dukkarakārake mātāpitaro mārenti. Apica ‘‘arahante’’ti padena buddhasāvakepi saṅgaṇhāti.</p>

<p rend="bodytext">Aparasmimpi ussadaniraye nirayapālā nerayikānaṃ tālappamāṇena jalitaayabaḷisena jivhaṃ vijjhitvā ākaḍḍhitvā te satte jalitaayapathaviyaṃ pātetvā usabhacammaṃ viya pattharitvā saṅkusatena hananti. Te thale khittamacchā viya phandanti, tañca dukkhaṃ sahituṃ asakkontā rodantā paridevantā mukhena kheḷaṃ muñcanti. Tasmiṃ rājā mātalinā dassite āha –</p>

<p rend="hangnum" n="22:487"><hi rend="paranum">22:487</hi><hi rend="dot">.</hi></p>

<p rend="gatha1"> ‘‘Jivha <pb ed="M" n="6.0141" /> ca passa baḷisena viddhaṃ, vihataṃ yathā saṅkusatena cammaṃ;</p>

<p rend="gathalast">Phandanti <pb ed="P" n="6.0113" /> macchāva thalamhi khittā, muñcanti kheḷaṃ rudamānā kimete.</p>

<p rend="hangnum" n="22:488"><hi rend="paranum">22:488</hi><hi rend="dot">.</hi></p>

<p rend="gatha1"> ‘‘Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu pāpaṃ, yeme janā vaṅkaghastā sayantī’’ti.</p>

<p rend="hangnum" n="22:489"><hi rend="paranum">22:489</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:490"><hi rend="paranum">22:490</hi><hi rend="dot">.</hi></p>

<p rend="gatha1"> ‘‘Ye keci sandhānagatā manussā, agghena agghaṃ kayaṃ hāpayanti;</p>

<p rend="gathalast">Kūṭena kūṭaṃ dhanalobhahetu, channaṃ yathā vāricaraṃ vadhāya.</p>

<p rend="hangnum" n="22:491"><hi rend="paranum">22:491</hi><hi rend="dot">.</hi></p>

<p rend="gatha1"> ‘‘Na hi kūṭakārissa bhavanti tāṇā, sakehi kammehi purakkhatassa;</p>

<p rend="gathalast">Te luddakammā pasavetva pāpaṃ, teme janā vaṅkaghastā sayantī’’ti.</p>

<p rend="bodytext">Tattha <pb ed="V" n="6.0136" /><hi rend="bold">kimete</hi>ti kiṃkāraṇā ete. <hi rend="bold">Vaṅkaghastā</hi>ti gilitabaḷisā. <hi rend="bold">Sandhānagatā</hi>ti sandhānaṃ mariyādaṃ gatā, agghāpanakaṭṭhāne ṭhitāti attho. <hi rend="bold">Agghena aggha</hi>nti taṃ taṃ agghaṃ lañjaṃ gahetvā hatthiassādīnaṃ vā jātarūparajatādīnaṃ vā tesaṃ tesaṃ saviññāṇakāviññāṇakānaṃ agghaṃ hāpenti. <hi rend="bold">Kaya</hi>nti taṃ hāpentā kāyikānaṃ kayaṃ hāpenti, sate dātabbe paṇṇāsaṃ dāpenti, itaraṃ tehi saddhiṃ vibhajitvā gaṇhanti. <hi rend="bold">Kūṭena kūṭa</hi>nti tulākūṭādīsu taṃ taṃ kūṭaṃ. <hi rend="bold">Dhanalobhahetū</hi>ti dhanalobhena etaṃ kūṭakammaṃ karonti. <hi rend="bold">Channaṃ yathā vāricaraṃ vadhāyā</hi>ti taṃ pana kammaṃ karontāpi madhuravācāya tathā katabhāvaṃ paṭicchannaṃ katvā yathā <pb ed="M" n="6.0142" /> vāricaraṃ macchaṃ vadhāya upagacchantā baḷisaṃ āmisena paṭicchannaṃ katvā taṃ vadhenti, evaṃ paṭicchannaṃ katvā taṃ kammaṃ karonti. <hi rend="bold">Na hi kūṭakārissā</hi>ti paṭicchannaṃ mama kammaṃ, na taṃ koci jānātīti maññamānassa hi kūṭakārissa tāṇā nāma na honti. So tehi kammehi purakkhato patiṭṭhaṃ na labhati.</p>

<p rend="hangnum" n="22:492"><hi rend="paranum">22:492</hi><hi rend="dot">.</hi></p>

<p rend="gatha1"> ‘‘Nārī imā samparibhinnagattā, paggayha kandanti bhuje dujaccā;</p>

<p rend="gatha2">Sammakkhitā lohitapubbalittā, gāvo yathā āghātane vikantā;</p>

<p rend="gathalast">Tā bhūmibhāgasmiṃ sadā nikhātā, khandhātivattanti sajotibhūtā.</p>

<p rend="hangnum" n="22:493"><hi rend="paranum">22:493</hi><hi rend="dot">.</hi></p>

<p rend="gatha1"> ‘‘Bhayañhi <pb ed="P" n="6.0114" /> maṃ vindati sūta disvā, pucchāmi taṃ mātali devasārathi;</p>

<p rend="gatha2">Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;</p>

<p rend="gathalast">Khandhātivattanti sajotibhūtā.</p>

<p rend="hangnum" n="22:494"><hi rend="paranum">22:494</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:495"><hi rend="paranum">22:495</hi><hi rend="dot">.</hi></p>

<p rend="gatha1"> ‘‘Kolitthiyāyo idha jīvaloke, asuddhakammā asataṃ acāruṃ;</p>

<p rend="gatha2">Tā dittarūpā pati vippahāya, aññaṃ acāruṃ ratikhiḍḍahetu;</p>

<p rend="gathalast">Tā jīvalokasmiṃ ramāpayitvā, khandhātivattanti sajotibhūtā’’ti.</p>

<p rend="bodytext">Tattha <hi rend="bold">nārī</hi>ti itthiyo. <hi rend="bold">Samparibhinnagattā</hi>ti suṭṭhu samantato bhinnasarīrā. <hi rend="bold">Dujaccā</hi>ti dujjātikā virūpā jegucchā. <hi rend="bold">Āghātane</hi>ti gāvaghātaṭṭhāne. <hi rend="bold">Vikantā</hi>ti chinnasīsā gāvo viya pubbalohitalittā hutvā <pb ed="M" n="6.0143" />. <hi rend="bold">Sadā nikhātā</hi>ti niccaṃ jalitaayapathaviyaṃ kaṭimattaṃ pavesetvā nikhaṇitvā <pb ed="V" n="6.0137" /> ṭhapitā viya ṭhitā. <hi rend="bold">Khandhātivattantī</hi>ti samma mātali, tā nāriyo ete pabbatakkhandhā atikkamanti. Tāsaṃ kira evaṃ kaṭippamāṇaṃ pavisitvā ṭhitakāle puratthimāya disāya jalitaayapabbato samuṭṭhahitvā asani viya viravanto āgantvā sarīraṃ saṇhakaraṇī viya pisanto gacchati. Tasmiṃ ativattitvā pacchimapasse ṭhite puna ca tāsaṃ sarīraṃ pātu bhavati. Tā dukkhaṃ adhivāsetuṃ asakkontiyo bāhā paggayha kandanti. Sesadisāsu vuṭṭhitesu jalitapabbatesupi eseva nayo. Dve pabbatā samuṭṭhāya ucchughaṭikaṃ viya pīḷenti, lohitaṃ pakkuthitaṃ sandati. Kadāci tayo pabbatā samuṭṭhāya pīḷenti. Kadāci cattāro pabbatā samuṭṭhāya tāsaṃ sarīraṃ pīḷenti. Tenāha ‘‘khandhātivattantī’’ti.</p>

<p rend="bodytext"><hi rend="bold">Kolitthiyāyo</hi>ti kule patiṭṭhitā kuladhītaro. <hi rend="bold">Asataṃ acāru</hi>nti asaññatakammaṃ kariṃsu. <hi rend="bold">Dittarūpā</hi>ti saṭharūpā dhuttajātikā hutvā. <hi rend="bold">Pati vippahāyā</hi>ti attano patiṃ pajahitvā. <hi rend="bold">Acāru</hi>nti agamaṃsu. <hi rend="bold">Ratikhiḍḍahetū</hi>ti kāmaratihetu ceva khiḍḍāhetu ca. <hi rend="bold">Ramāpayitvā</hi>ti parapurisehi saddhiṃ attano cittaṃ ramāpayitvā idha upapannā. Atha tāsaṃ sarīraṃ ime khandhātivattanti sajotibhūtāti.</p>

<p rend="hangnum" n="22:496"><hi rend="paranum">22:496</hi><hi rend="dot">.</hi></p>

<p rend="gatha1"> ‘‘Pāde gahetvā kissa ime puneke, avaṃsirā narake pātayanti;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime <pb ed="P" n="6.0115" /> nu maccā kimakaṃsu pāpaṃ, yeme janā avaṃsirā narake pātayanti.</p>

<p rend="hangnum" n="22:497"><hi rend="paranum">22:497</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:498"><hi rend="paranum">22:498</hi><hi rend="dot">.</hi></p>

<p rend="gatha1"> ‘‘Ye <pb ed="M" n="6.0144" /> jīvalokasmiṃ asādhukammino, parassa dārāni atikkamanti;</p>

<p rend="gathalast">Te tādisā uttamabhaṇḍathenā, teme janā avaṃsirā narake pātayanti.</p>

<p rend="hangnum" n="22:499"><hi rend="paranum">22:499</hi><hi rend="dot">.</hi></p>

<p rend="gatha1"> ‘‘Te vassapūgāni bahūni tattha, nirayesu dukkhaṃ vedanaṃ vedayanti;</p>

<p rend="gatha2">Na hi pāpakārissa bhavanti tāṇā, sakehi kammehi purakkhatassa;</p>

<p rend="gathalast">Te luddakammā pasavetva pāpaṃ, teme janā avaṃsirā narake pātayantī’’ti.</p>

<p rend="bodytext">Tattha <hi rend="bold">narake</hi>ti jalitaaṅgārapuṇṇe mahāāvāṭe. Te kira vajaṃ apavisantiyo gāvo viya <pb ed="V" n="6.0138" /> nirayapālehi nānāvudhāni gahetvā vijjhiyamānā pothiyamānā yadā taṃ narakaṃ upagacchanti, atha te nirayapālā uddhaṃpāde katvā tattha pātayanti khipanti. Evaṃ te pātiyamāne disvā pucchanto evamāha. <hi rend="bold">Uttamabhaṇḍathenā</hi>ti manussehi piyāyitassa varabhaṇḍassa thenakā.</p>

<p rend="bodytext">Evañca pana vatvā mātalisaṅgāhako taṃ nirayaṃ antaradhāpetvā rathaṃ purato pesetvā micchādiṭṭhikānaṃ paccanaṭṭhānaṃ nirayaṃ dassesi. Tena puṭṭho cassa viyākāsi.</p>

<p rend="hangnum" n="22:500"><hi rend="paranum">22:500</hi><hi rend="dot">.</hi></p>

<p rend="gatha1"> ‘‘Uccāvacāme vividhā upakkamā, nirayesu dissanti sughorarūpā;</p>

<p rend="gatha2">Bhayañhi maṃ vindati sūta disvā, pucchāmi taṃ mātali devasārathi;</p>

<p rend="gatha2">Ime nu maccā kimakaṃsu pāpaṃ, yeme janā adhimattā dukkhā tibbā;</p>

<p rend="gathalast">Kharā kaṭukā vedanā vedayanti.</p>

<p rend="hangnum" n="22:501"><hi rend="paranum">22:501</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ pāpakammānaṃ, jānaṃ akkhāsijānato.</p>

<p rend="hangnum" n="22:502"><hi rend="paranum">22:502</hi><hi rend="dot">.</hi></p>

<p rend="gatha1"> ‘‘Ye <pb ed="M" n="6.0145" /> jīvalokasmiṃ supāpadiṭṭhino, vissāsakammāni karonti mohā;</p>

<p rend="gatha2">Parañca diṭṭhīsu samādapenti, te <pb ed="P" n="6.0116" /> pāpadiṭṭhiṃ pasavetva pāpaṃ;</p>

<p rend="gathalast">Teme janā adhimattā dukkhā tibbā, kharā kaṭukā vedanā vedayantī’’ti.</p>

<p rend="bodytext">Tattha <hi rend="bold">uccāvacāme</hi>ti uccā avacā ime, khuddakā ca mahantā cāti attho. <hi rend="bold">Upakkamā</hi>ti kāraṇappayogā. <hi rend="bold">Supāpadiṭṭhino</hi>ti ‘‘natthi dinna’’ntiādikāya dasavatthukāya micchādiṭṭhiyā suṭṭhu pāpadiṭṭhino. <hi rend="bold">Vissāsakammānī</hi>ti tāya diṭṭhiyā vissāsena tannissitā hutvā nānāvidhāni pāpakammāni karonti. <hi rend="bold">Teme</hi>ti te ime janā evarūpaṃ dukkhaṃ anubhavanti.</p>

<p rend="bodytext">Iti rañño micchādiṭṭhikānaṃ paccananirayaṃ ācikkhi. Devalokepi devagaṇā rañño āgamanamaggaṃ olokayamānā sudhammāyaṃ devasabhāyaṃ nisīdiṃsuyeva. Sakkopi ‘‘kiṃ nu kho, mātali, cirāyatī’’ti upadhārento taṃ kāraṇaṃ ñatvā ‘‘mātali, attano dūtavisesaṃ dassetuṃ ‘mahārāja, asukakammaṃ katvā asukaniraye nāma paccantī’ti niraye dassento vicarati, nimirañño pana appameva āyu khīyetha, nirayadassanaṃ nāssa pariyantaṃ gaccheyyā’’ti ekaṃ mahājavaṃ <pb ed="V" n="6.0139" /> devaputtaṃ pesesi ‘‘tvaṃ ‘sīghaṃ rājānaṃ gahetvā āgacchatū’ti mātalissa vadehī’’ti. So ‘‘sādhū’’ti sampaṭicchitvā javena gantvā ārocesi. Mātali, tassa vacanaṃ sutvā ‘‘na sakkā cirāyitu’’nti rañño ekapahāreneva catūsu disāsu bahū niraye dassetvā gāthamāha –</p>

<p rend="hangnum" n="22:503"><hi rend="paranum">22:503</hi><hi rend="dot">.</hi></p>

<p rend="gatha1"> ‘‘Viditāni te mahārāja, āvāsaṃ pāpakamminaṃ;</p>

<p rend="gatha2">Ṭhānāni luddakammānaṃ, dussīlānañca yā gati;</p>

<p rend="gathalast">Uyyāhi dāni rājīsi, devarājassa santike’’ti.</p>

<p rend="bodytext">Tassattho – mahārāja, imaṃ pāpakammīnaṃ sattānaṃ āvāsaṃ disvā luddakammānañca ṭhānāni tayā viditāni. Dussīlānañca yā gati nibbatti, sāpi te <pb ed="M" n="6.0146" /> viditā. Idāni devarājassa santike dibbasampattiṃ dassanatthaṃ uyyāhi gacchāhi, mahārājāti.</p>

<p rend="centre">Nirayakaṇḍaṃ niṭṭhitaṃ.</p>

<p rend="centre">Saggakaṇḍaṃ</p>

<p rend="bodytext">Evañca pana vatvā mātali devalokābhimukhaṃ rathaṃ pesesi. Rājā devalokaṃ gacchanto dvādasayojanikaṃ maṇimayaṃ pañcathūpikaṃ sabbālaṅkārapaṭimaṇḍitaṃ uyyānapokkharaṇisampannaṃ <pb ed="P" n="6.0117" /> kapparukkhaparivutaṃ bīraṇiyā devadhītāya ākāsaṭṭhakavimānaṃ disvā, tañca devadhītaraṃ antokūṭāgāre sayanapiṭṭhe nisinnaṃ accharāsahassaparivutaṃ maṇisīhapañjaraṃ vivaritvā olokentiṃ disvā mātaliṃ pucchanto gāthamāha. Itaropissa byākāsi.</p>

<p rend="hangnum" n="22:504"><hi rend="paranum">22:504</hi><hi rend="dot">.</hi></p>

<p rend="gatha1"> ‘‘Pañcathūpaṃ dissatidaṃ vimānaṃ, mālāpiḷandhā sayanassa majjhe;</p>

<p rend="gathalast">Tatthacchati nārī mahānubhāvā, uccāvacaṃ iddhi vikubbamānā.</p>

<p rend="hangnum" n="22:505"><hi rend="paranum">22:505</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ nu nārī kimakāsi sādhuṃ, yā modati saggapattā vimāne.</p>

<p rend="hangnum" n="22:506"><hi rend="paranum">22:506</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:507"><hi rend="paranum">22:507</hi><hi rend="dot">.</hi></p>

<p rend="gatha1"> ‘‘Yadi <pb ed="V" n="6.0140" /> te sutā bīraṇī jīvaloke, āmāyadāsī ahu brāhmaṇassa;</p>

<p rend="gatha2">Sā pattakālaṃ atithiṃ viditvā, mātāva puttaṃ sakimābhinandī;</p>

<p rend="gathalast">Saṃyamā saṃvibhāgā ca, sā vimānasmi modatī’’ti.</p>

<p rend="bodytext">Tattha <hi rend="bold">pañcathūpa</hi>nti pañcahi kūṭāgārehi samannāgataṃ. <hi rend="bold">Mālāpiḷandhā</hi>ti mālādīhi sabbābharaṇehi paṭimaṇḍitāti attho. <hi rend="bold">Tatthacchatī</hi>ti tasmiṃ <pb ed="M" n="6.0147" /> vimāne acchati. <hi rend="bold">Uccāvacaṃ iddhi vikubbamānā</hi>ti nānappakāraṃ deviddhiṃ dassayamānā. <hi rend="bold">Disvā</hi>ti etaṃ disvā ṭhitaṃ maṃ vitti vindati paṭilabhati, vittisantako viya homi tuṭṭhiyā atibhūtattāti attho. <hi rend="bold">Āmāyadāsī</hi>ti gehadāsiyā kucchimhi jātadāsī. <hi rend="bold">Ahu brāhmaṇassā</hi>ti sā kira kassapadasabalassa kāle ekassa brāhmaṇassa dāsī ahosi. <hi rend="bold">Sā pattakāla</hi>nti tena brāhmaṇena aṭṭha salākabhattāni saṅghassa pariccattāni ahesuṃ. So gehaṃ gantvā ‘‘sve paṭṭhāya ekekassa bhikkhussa ekekaṃ kahāpaṇagghanakaṃ katvā aṭṭha salākabhattāni sampādeyyāsī’’ti brāhmaṇiṃ āha. Sā ‘‘sāmi, bhikkhu nāma dhutto, nāhaṃ sakkhissāmī’’ti paṭikkhipi. Dhītaropissa paṭikkhipiṃsu. So dāsiṃ ‘‘sakkhissasi ammā’’ti āha. Sā ‘‘sakkhissāmi ayyā’’ti sampaṭicchitvā sakkaccaṃ yāgukhajjakabhattādīni sampādetvā salākaṃ labhitvā āgataṃ pattakālaṃ atithiṃ viditvā haritagomayupalitte katapupphupahāre supaññattāsane nisīdāpetvā yathā nāma vippavāsā āgataṃ puttaṃ mātā sakiṃ abhinandati, tathā niccakālaṃ abhinandati, sakkaccaṃ parivisati, attano santakampi kiñci <pb ed="P" n="6.0118" /> deti. <hi rend="bold">Saṃyamā saṃvibhāgā cā</hi>ti sā sīlavatī ahosi cāgavatī ca, tasmā tena sīlena ceva cāgena ca imasmiṃ vimāne modati. Atha vā <hi rend="bold">saṃyamā</hi>ti indriyadamanā.</p>

<p rend="bodytext">Evañca pana vatvā mātali purato rathaṃ pesetvā soṇadinnadevaputtassa satta kanakavimānāni dassesi. So tāni ca tassa ca sirisampattiṃ disvā tena katakammaṃ pucchi. Itaropissa byākāsi.</p>

<p rend="hangnum" n="22:508"><hi rend="paranum">22:508</hi><hi rend="dot">.</hi></p>

<p rend="gatha1"> ‘‘Daddallamānā ābhenti, vimānā satta nimmitā;</p>

<p rend="gatha2">Tattha yakkho mahiddhiko, sabbābharaṇabhūsito;</p>

<p rend="gathalast">Samantā anupariyāti, nārīgaṇapurakkhato.</p>

<p rend="hangnum" n="22:509"><hi rend="paranum">22:509</hi><hi rend="dot">.</hi></p>

<p rend="gatha1"> ‘‘Vittī <pb ed="V" n="6.0141" /> hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ nu macco kimakāsi sādhuṃ, yo modati saggapatto vimāne.</p>

<p rend="hangnum" n="22:510"><hi rend="paranum">22:510</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="6.0148" /> puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:511"><hi rend="paranum">22:511</hi><hi rend="dot">.</hi></p>

<p rend="gatha1"> ‘‘Soṇadinno gahapati, esa dānapatī ahu;</p>

<p rend="gathalast">Esa pabbajituddissa, vihāre satta kārayi.</p>

<p rend="hangnum" n="22:512"><hi rend="paranum">22:512</hi><hi rend="dot">.</hi></p>

<p rend="gatha1"> ‘‘Sakkaccaṃ te upaṭṭhāsi, bhikkhavo tattha vāsike;</p>

<p rend="gatha2">Acchādanañca bhattañca, senāsanaṃ padīpiyaṃ;</p>

<p rend="gathalast">Adāsi ujubhūtesu, vippasannena cetasā.</p>

<p rend="hangnum" n="22:513"><hi rend="paranum">22:513</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:514"><hi rend="paranum">22:514</hi><hi rend="dot">.</hi></p>

<p rend="gatha1"> ‘‘Uposathaṃ upavasī, sadā sīlesu saṃvuto;</p>

<p rend="gathalast">Saṃyamā saṃvibhāgā ca, so vimānasmi modatī’’ti.</p>

<p rend="bodytext">Tattha <hi rend="bold">daddallamānā</hi>ti jalamānā. <hi rend="bold">Ābhentī</hi>ti taruṇasūriyo viya obhāsanti. <hi rend="bold">Tatthā</hi>ti tesu paṭipāṭiyā ṭhitesu sattasu vimānesu. <hi rend="bold">Yakkho</hi>ti eko devaputto. <hi rend="bold">Soṇadinno</hi>ti mahārāja, ayaṃ pubbe kassapadasabalassa kāle kāsiraṭṭhe aññatarasmiṃ nigame soṇadinno nāma gahapati dānapati ahosi. So pabbajite uddissa satta vihārakuṭiyo kāretvā tattha vāsike bhikkhū catūhi paccayehi sakkaccaṃ upaṭṭhāsi, uposathañca upavasi, niccaṃ sīlesu ca saṃvuto ahosi. So tato cavitvā idhūpapanno modatīti attho. Ettha ca <hi rend="bold">pāṭihāriyapakkha</hi>nti idaṃ pana aṭṭhamīuposathassa paccuggamanānugamanavasena sattaminavamiyo, cātuddasīpannarasīnaṃ paccuggamanānugamanavasena terasīpāṭipade ca sandhāya vuttaṃ.</p>

<p rend="bodytext">Evaṃ <pb ed="P" n="6.0119" /> soṇadinnassa katakammaṃ kathetvā purato rathaṃ pesetvā phalikavimānaṃ dassesi. Taṃ ubbedhato pañcavīsatiyojanaṃ anekasatehi sattaratanamayatthambhehi samannāgataṃ, anekasatakūṭāgārapaṭimaṇḍitaṃ <pb ed="V" n="6.0142" />, kiṅkiṇikajālāparikkhittaṃ, samussitasuvaṇṇarajatamayadhajaṃ, nānāpupphavicittauyyānavanavibhūsitaṃ, ramaṇīyapokkharaṇisamannāgataṃ, naccagītavāditādīsu chekāhi accharāhi samparikiṇṇaṃ. Taṃ disvā rājā tāsaṃ accharānaṃ katakammaṃ pucchi, itaropissa byākāsi.</p>

<p rend="hangnum" n="22:515"><hi rend="paranum">22:515</hi><hi rend="dot">.</hi></p>

<p rend="gatha1"> ‘‘Pabhāsati <pb ed="M" n="6.0149" /> midaṃ byamhaṃ, phalikāsu sunimmitaṃ;</p>

<p rend="gatha2">Nārīvaragaṇākiṇṇaṃ, kūṭāgāravarocitaṃ;</p>

<p rend="gathalast">Upetaṃ annapānehi, naccagītehi cūbhayaṃ.</p>

<p rend="hangnum" n="22:516"><hi rend="paranum">22:516</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu sādhuṃ, yā modare saggapattā vimāne.</p>

<p rend="hangnum" n="22:517"><hi rend="paranum">22:517</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:518"><hi rend="paranum">22:518</hi><hi rend="dot">.</hi></p>

<p rend="gatha1"> ‘‘Yā kāci nāriyo idha jīvaloke, sīlavantiyo upāsikā;</p>

<p rend="gatha2">Dāne ratā niccaṃ pasannacittā, sacce ṭhitā uposathe appamattā;</p>

<p rend="gathalast">Saṃyamā saṃvibhāgā ca, tā vimānasmi modare’’ti.</p>

<p rend="bodytext">Tattha <hi rend="bold">byamha</hi>nti vimānaṃ, pāsādoti vuttaṃ hoti. <hi rend="bold">Phalikāsū</hi>ti phalikabhittīsu. <hi rend="bold">Nārīvaragaṇākiṇṇa</hi>nti varanārigaṇehi ākiṇṇaṃ. <hi rend="bold">Kūṭāgāravarocita</hi>nti varakūṭāgārehi ocitaṃ samocitaṃ, vaḍḍhitanti attho. <hi rend="bold">Ubhaya</hi>nti ubhayehi. <hi rend="bold">‘‘Yā kācī’’</hi>ti idaṃ kiñcāpi aniyametvā vuttaṃ, tā pana kassapabuddhasāsane bārāṇasiyaṃ upāsikā hutvā gaṇabandhanena etāni vuttappakārāni puññāni katvā taṃ dibbasampattiṃ pattāti veditabbā.</p>

<p rend="bodytext">Athassa so purato rathaṃ pesetvā ekaṃ ramaṇīyaṃ maṇivimānaṃ dassesi. Taṃ same bhūmibhāge patiṭṭhitaṃ ubbedhasampannaṃ maṇipabbato viya obhāsamānaṃ tiṭṭhati, dibbagītavāditaninnāditaṃ bahūhi devaputtehi samparikiṇṇaṃ. Taṃ disvā rājā tesaṃ devaputtānaṃ katakammaṃ pucchi, itaropissa byākāsi.</p>

<p rend="hangnum" n="22:519"><hi rend="paranum">22:519</hi><hi rend="dot">.</hi></p>

<p rend="gatha1"> ‘‘Pabhāsati <pb ed="V" n="6.0143" /><pb ed="P" n="6.0120" /> midaṃ byamhaṃ, veḷuriyāsu nimmitaṃ;</p>

<p rend="gathalast">Upetaṃ bhūmibhāgehi, vibhattaṃ bhāgaso mitaṃ.</p>

<p rend="hangnum" n="22:520"><hi rend="paranum">22:520</hi><hi rend="dot">.</hi></p>

<p rend="gatha1"> ‘‘Āḷambarā <pb ed="M" n="6.0150" /> mudiṅgā ca, naccagītā suvāditā;</p>

<p rend="gathalast">Dibbā saddā niccharanti, savanīyā manoramā.</p>

<p rend="hangnum" n="22:521"><hi rend="paranum">22:521</hi><hi rend="dot">.</hi></p>

<p rend="gatha1"> ‘‘Nāhaṃ evaṃgataṃ jātu, evaṃsuruciraṃ pure;</p>

<p rend="gathalast">Saddaṃ samabhijānāmi, diṭṭhaṃ vā yadi vā sutaṃ.</p>

<p rend="hangnum" n="22:522"><hi rend="paranum">22:522</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu sādhuṃ, ye modare saggapattā vimāne.</p>

<p rend="hangnum" n="22:523"><hi rend="paranum">22:523</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:524"><hi rend="paranum">22:524</hi><hi rend="dot">.</hi></p>

<p rend="gatha1"> ‘‘Ye keci maccā idha jīvaloke, sīlavantā upāsakā;</p>

<p rend="gatha2">Ārāme udapāne ca, papā saṅkamanāni ca;</p>

<p rend="gathalast">Arahante sītibhūte, sakkaccaṃ paṭipādayuṃ.</p>

<p rend="hangnum" n="22:525"><hi rend="paranum">22:525</hi><hi rend="dot">.</hi></p>

<p rend="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>

<p rend="gathalast">Adaṃsu ujubhūtesu, vippasannena cetasā.</p>

<p rend="hangnum" n="22:526"><hi rend="paranum">22:526</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:527"><hi rend="paranum">22:527</hi><hi rend="dot">.</hi></p>

<p rend="gatha1"> ‘‘Uposathaṃ upavasuṃ, sadā sīlesu saṃvutā;</p>

<p rend="gathalast">Saṃyamā saṃvibhāgā ca, te vimānasmi modare’’ti.</p>

<p rend="bodytext">Tattha <hi rend="bold">veḷuriyāsū</hi>ti veḷuriyabhittīsu. <hi rend="bold">Bhūmibhāgehī</hi>ti ramaṇīyehi bhūmibhāgehi upetaṃ. <hi rend="bold">Āḷambarā mudiṅgā cā</hi>ti ete dve ettha vajjanti. <hi rend="bold">Naccagītā suvāditā</hi>ti nānappakārāni naccāni <pb ed="V" n="6.0144" /> ceva gītāni ca aparesampi tūriyānaṃ suvāditāni cettha pavattanti. <hi rend="bold">Evaṃgata</hi>nti evaṃ manoramabhāvaṃ gataṃ. <hi rend="bold">‘‘Ye kecī’’</hi>ti idampi kāmaṃ aniyametvā vuttaṃ, te pana kassapabuddhakāle bārāṇasivāsino upāsakā hutvā gaṇabandhanena etāni puññāni katvā taṃ sampattiṃ pattāti veditabbā. Tattha <hi rend="bold">paṭipādayu</hi>nti <pb ed="M" n="6.0151" /> paṭipādayiṃsu, tesaṃ adaṃsūti attho. <hi rend="bold">Paccaya</hi>nti gilānapaccayaṃ. <hi rend="bold">Adaṃsū</hi>ti evaṃ nānappakārakaṃ dānaṃ adaṃsūti.</p>

<p rend="bodytext">Itissa so tesaṃ katakammaṃ ācikkhitvā purato rathaṃ pesetvā aparampi phalikavimānaṃ dassesi. Taṃ anekakūṭāgārapaṭimaṇḍitaṃ, nānākusumasañchannadibbataruṇavanapaṭimaṇḍitatīrāya, vividhavihaṅgamaninnāditāya nimmalasalilāya nadiyā parikkhittaṃ <pb ed="P" n="6.0121" />, accharāgaṇaparivutassekassa puññavato nivāsabhūtaṃ. Taṃ disvā rājā tassa katakammaṃ pucchi, itaropissa byākāsi.</p>

<p rend="hangnum" n="22:528"><hi rend="paranum">22:528</hi><hi rend="dot">.</hi></p>

<p rend="gatha1"> ‘‘Pabhāsati midaṃ byamhaṃ, phalikāsu sunimmitaṃ;</p>

<p rend="gathalast">Nārīvaragaṇākiṇṇaṃ, kūṭāgāravarocitaṃ.</p>

<p rend="hangnum" n="22:529"><hi rend="paranum">22:529</hi><hi rend="dot">.</hi></p>

<p rend="gatha1"> ‘‘Upetaṃ annapānehi, naccagītehi cūbhayaṃ;</p>

<p rend="gathalast">Najjo cānupariyāti, nānāpupphadumāyutā.</p>

<p rend="hangnum" n="22:530"><hi rend="paranum">22:530</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ nu macco kiṃmakāsi sādhuṃ, yo modatī saggapatto vimāne.</p>

<p rend="hangnum" n="22:531"><hi rend="paranum">22:531</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:532"><hi rend="paranum">22:532</hi><hi rend="dot">.</hi></p>

<p rend="gatha1"> ‘‘Mithilāyaṃ gahapati, esa dānapatī ahu;</p>

<p rend="gatha2">Ārāme udapāne ca, papā saṅkamanāni ca;</p>

<p rend="gathalast">Arahante sītibhūte, sakkaccaṃ paṭipādayi.</p>

<p rend="hangnum" n="22:533"><hi rend="paranum">22:533</hi><hi rend="dot">.</hi></p>

<p rend="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>

<p rend="gathalast">Adāsi ujubhūtesu, vippasannena cetasā.</p>

<p rend="hangnum" n="22:534"><hi rend="paranum">22:534</hi><hi rend="dot">.</hi></p>

<p rend="gatha1"> ‘‘Cātuddasiṃ <pb ed="V" n="6.0145" /> pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:535"><hi rend="paranum">22:535</hi><hi rend="dot">.</hi></p>

<p rend="gatha1"> ‘‘Uposathaṃ <pb ed="M" n="6.0152" /> upavasī, sadā sīlesu saṃvuto;</p>

<p rend="gathalast">Saṃyamā saṃvibhāgā ca, so vimānasmi modatī’’ti.</p>

<p rend="bodytext">Tattha <hi rend="bold">najjo</hi>ti vacanavipallāso, ekā nadī taṃ vimānaṃ parikkhipitvā gatāti attho. <hi rend="bold">Nānāpupphadumāyutā</hi>ti sā nadī nānāpupphehi dumehi āyutā. <hi rend="bold">Mithilāya</hi>nti esa mahārāja, kassapabuddhakāle mithilanagare eko gahapati dānapati ahosi. So etāni ārāmaropanādīni puññāni katvā imaṃ sampattiṃ pattoti.</p>

<p rend="bodytext">Evamassa tena katakammaṃ ācikkhitvā purato rathaṃ pesetvā aparampi phalikavimānaṃ dassesi. Taṃ purimavimānato atirekāya nānāpupphaphalasañchannāya taruṇavanaghaṭāya samannāgataṃ. Taṃ disvā rājā tāya sampattiyā samannāgatassa devaputtassa katakammaṃ pucchi, itaropissa byākāsi.</p>

<p rend="hangnum" n="22:536"><hi rend="paranum">22:536</hi><hi rend="dot">.</hi></p>

<p rend="gatha1"> ‘‘Pabhāsati midaṃ byamhaṃ, phalikāsu sunimmitaṃ;</p>

<p rend="gathalast">Nārīvaragaṇākiṇṇaṃ, kūṭāgāravarocitaṃ.</p>

<p rend="hangnum" n="22:537"><hi rend="paranum">22:537</hi><hi rend="dot">.</hi></p>

<p rend="gatha1"> ‘‘Upetaṃ <pb ed="P" n="6.0122" /> annapānehi, naccagītehi cūbhayaṃ;</p>

<p rend="gathalast">Najjo cānupariyāti, nānāpupphadumāyutā.</p>

<p rend="hangnum" n="22:538"><hi rend="paranum">22:538</hi><hi rend="dot">.</hi></p>

<p rend="gatha1"> ‘‘Rājāyatanā kapitthā ca, ambā sālā ca jambuyo;</p>

<p rend="gathalast">Tindukā ca piyālā ca, dumā niccaphalā bahū.</p>

<p rend="hangnum" n="22:539"><hi rend="paranum">22:539</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ nu macco kimakāsi sādhuṃ, yo modatī saggapatto vimāne.</p>

<p rend="hangnum" n="22:540"><hi rend="paranum">22:540</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:541"><hi rend="paranum">22:541</hi><hi rend="dot">.</hi></p>

<p rend="gatha1"> ‘‘Mithilāyaṃ <pb ed="V" n="6.0146" /> gahapati, esa dānapatī ahu;</p>

<p rend="gatha2">Ārāme udapāne ca, papā saṅkamanāni ca;</p>

<p rend="gathalast">Arahante sītibhūte, sakkaccaṃ paṭipādayi.</p>

<p rend="hangnum" n="22:542"><hi rend="paranum">22:542</hi><hi rend="dot">.</hi></p>

<p rend="gatha1"> ‘‘Cīvaraṃ <pb ed="M" n="6.0153" /> piṇḍapātañca, paccayaṃ sayanāsanaṃ;</p>

<p rend="gathalast">Adāsi ujubhūtesu, vippasannena cetasā.</p>

<p rend="hangnum" n="22:543"><hi rend="paranum">22:543</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:544"><hi rend="paranum">22:544</hi><hi rend="dot">.</hi></p>

<p rend="gatha1"> ‘‘Uposathaṃ upavasī, sadā sīlesu saṃvuto;</p>

<p rend="gathalast">Saṃyamā saṃvibhāgā ca, so vimānasmi modatī’’ti.</p>

<p rend="bodytext">Tattha <hi rend="bold">mithilāya</hi>nti esa, mahārāja, kassapabuddhakāle videharaṭṭhe mithilanagare eko gahapati dānapati ahosi. So etāni puññāni katvā imaṃ sampattiṃ pattoti.</p>

<p rend="bodytext">Evamassa tena katakammaṃ ācikkhitvā purato rathaṃ pesetvā purimasadisameva aparampi veḷuriyavimānaṃ dassetvā tattha sampattiṃ anubhavantassa devaputtassa katakammaṃ puṭṭho ācikkhi.</p>

<p rend="hangnum" n="22:545"><hi rend="paranum">22:545</hi><hi rend="dot">.</hi></p>

<p rend="gatha1"> ‘‘Pabhāsati midaṃ byamhaṃ, veḷuriyāsu nimmitaṃ;</p>

<p rend="gathalast">Upetaṃ bhūmibhāgehi, vibhattaṃ bhāgaso mitaṃ.</p>

<p rend="hangnum" n="22:546"><hi rend="paranum">22:546</hi><hi rend="dot">.</hi></p>

<p rend="gatha1"> ‘‘Āḷambarā mudiṅgā ca, naccagītā suvāditā;</p>

<p rend="gathalast">Dibyā saddā niccharanti, savanīyā manoramā.</p>

<p rend="hangnum" n="22:547"><hi rend="paranum">22:547</hi><hi rend="dot">.</hi></p>

<p rend="gatha1"> ‘‘Nāhaṃ evaṃgataṃ jātu, evaṃsuruciraṃ pure;</p>

<p rend="gathalast">Saddaṃ samabhijānāmi, diṭṭhaṃ vā yadi vā sutaṃ.</p>

<p rend="hangnum" n="22:548"><hi rend="paranum">22:548</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ <pb ed="P" n="6.0123" /> nu macco kimakāsi sādhuṃ, yo modatī saggapatto vimāne.</p>

<p rend="hangnum" n="22:549"><hi rend="paranum">22:549</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="6.0147" /> puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:550"><hi rend="paranum">22:550</hi><hi rend="dot">.</hi></p>

<p rend="gatha1"> ‘‘Bārāṇasiyaṃ gahapati, esa dānapatī ahu;</p>

<p rend="gatha2">Ārāme udapāne ca, papā saṅkamanāni ca;</p>

<p rend="gathalast">Arahante sītibhūte, sakkaccaṃ paṭipādayi.</p>

<p rend="hangnum" n="22:551"><hi rend="paranum">22:551</hi><hi rend="dot">.</hi></p>

<p rend="gatha1"> ‘‘Cīvaraṃ <pb ed="M" n="6.0154" /> piṇḍapātañca, paccayaṃ sayanāsanaṃ;</p>

<p rend="gathalast">Adāsi ujubhūtesu, vippasannena cetasā.</p>

<p rend="hangnum" n="22:552"><hi rend="paranum">22:552</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:553"><hi rend="paranum">22:553</hi><hi rend="dot">.</hi></p>

<p rend="gatha1"> ‘‘Uposathaṃ upavasī, sadā sīlesu saṃvuto;</p>

<p rend="gathalast">Saṃyamā saṃvibhāgā ca, so vimānasmi modatī’’ti.</p>

<p rend="bodytext">Athassa purato rathaṃ pesetvā bālasūriyasannibhaṃ kanakavimānaṃ dassetvā tattha nivāsino devaputtassa sampattiṃ puṭṭho ācikkhi.</p>

<p rend="hangnum" n="22:554"><hi rend="paranum">22:554</hi><hi rend="dot">.</hi></p>

<p rend="gatha1"> ‘‘Yathā udayamādicco, hoti lohitako mahā;</p>

<p rend="gathalast">Tathūpamaṃ idaṃ byamhaṃ, jātarūpassa nimmitaṃ.</p>

<p rend="hangnum" n="22:555"><hi rend="paranum">22:555</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ayaṃ nu macco kimakāsi sādhuṃ, yo modatī saggapatto vimāne.</p>

<p rend="hangnum" n="22:556"><hi rend="paranum">22:556</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:557"><hi rend="paranum">22:557</hi><hi rend="dot">.</hi></p>

<p rend="gatha1"> ‘‘Sāvatthiyaṃ <pb ed="V" n="6.0148" /> gahapati, esa dānapatī ahu;</p>

<p rend="gatha2">Ārāme udapāne ca, papā saṅkamanāni ca;</p>

<p rend="gathalast">Arahante sītibhūte, sakkaccaṃ paṭipādayi.</p>

<p rend="hangnum" n="22:558"><hi rend="paranum">22:558</hi><hi rend="dot">.</hi></p>

<p rend="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>

<p rend="gathalast">Adāsi ujubhūtesu, vippasannena cetasā.</p>

<p rend="hangnum" n="22:559"><hi rend="paranum">22:559</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, yā ca pakkhassa aṭṭhamī;</p>

<p rend="gathalast">Pāṭihāriyapakkhañca, aṭṭhaṅgasusamāgataṃ.</p>

<p rend="hangnum" n="22:560"><hi rend="paranum">22:560</hi><hi rend="dot">.</hi></p>

<p rend="gatha1"> ‘‘Uposathaṃ upavasī, sadā sīlesu saṃvuto;</p>

<p rend="gathalast">Saṃyamā saṃvibhāgā ca, so vimānasmi modatī’’ti.</p>

<p rend="bodytext">Tattha <pb ed="M" n="6.0155" /><hi rend="bold">udayamādicco</hi>ti uggacchanto ādicco. <hi rend="bold">Sāvatthiya</hi>nti kassapabuddhakāle sāvatthinagare eko gahapati dānapati ahosi. So etāni puññāni katvā imaṃ sampattiṃ pattoti.</p>

<p rend="bodytext">Evaṃ <pb ed="P" n="6.0124" /> tena imesaṃ aṭṭhannaṃ vimānānaṃ kathitakāle sakko devarājā ‘‘mātali, ativiya cirāyatī’’ti aparampi javanadevaputtaṃ pesesi. So vegena gantvā ārocesi. So tassa vacanaṃ sutvā ‘‘na sakkā idāni cirāyitu’’nti catūsu disāsu ekappahāreneva bahūni vimānāni dassesi. Raññā ca tattha sampattiṃ anubhavantānaṃ devaputtānaṃ katakammaṃ puṭṭho ācikkhi.</p>

<p rend="hangnum" n="22:561"><hi rend="paranum">22:561</hi><hi rend="dot">.</hi></p>

<p rend="gatha1"> ‘‘Vehāyasāme bahukā, jātarūpassa nimmitā;</p>

<p rend="gathalast">Daddallamānā ābhenti, vijjuvabbhaghanantare.</p>

<p rend="hangnum" n="22:562"><hi rend="paranum">22:562</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Ime nu maccā kimakaṃsu sādhuṃ, ye modare saggapattā vimāne.</p>

<p rend="hangnum" n="22:563"><hi rend="paranum">22:563</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="6.0149" /> puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:564"><hi rend="paranum">22:564</hi><hi rend="dot">.</hi></p>

<p rend="gatha1"> ‘‘Saddhāya suniviṭṭhāya, saddhamme suppavedite;</p>

<p rend="gatha2">Akaṃsu satthu vacanaṃ, sammāsambuddhasāsane;</p>

<p rend="gathalast">Tesaṃ etāni ṭhānāni, yāni tvaṃ rāja passasī’’ti.</p>

<p rend="bodytext">Tattha <hi rend="bold">vehāyasāme</hi>ti vehāyasā ime ākāseyeva saṇṭhitā. Ākāsaṭṭhakavimānā imeti vadati. <hi rend="bold">Vijjuvabbhaghanantare</hi>ti ghanavalāhakantare jalamānā vijju viya. <hi rend="bold">Suniviṭṭhāyā</hi>ti maggena āgatattā suppatiṭṭhitāya. Idaṃ vuttaṃ hoti – mahārāja, ete pure niyyānike kassapabuddhasāsane pabbajitvā parisuddhasīlā samaṇadhammaṃ karontā sotāpattiphalaṃ sacchikatvā arahattaṃ nibbattetuṃ asakkontā tato cutā imesu kanakavimānesu uppannā. Etesaṃ kassapabuddhasāvakānaṃ tāni ṭhānāni, yāni tvaṃ, mahārāja, passasīti.</p>

<p rend="bodytext">Evamassa <pb ed="M" n="6.0156" /> ākāsaṭṭhakavimānāni dassetvā sakkassa santikaṃ gamanatthāya ussāhaṃ karonto āha –</p>

<p rend="hangnum" n="22:565"><hi rend="paranum">22:565</hi><hi rend="dot">.</hi></p>

<p rend="gatha1"> ‘‘Viditāni te mahārāja, āvāsaṃ pāpakamminaṃ;</p>

<p rend="gatha2">Atho kalyāṇakammānaṃ, ṭhānāni viditāni te;</p>

<p rend="gathalast">Uyyāhi dāni rājīsi, devarājassa santike’’ti.</p>

<p rend="bodytext">Tattha <hi rend="bold">āvāsa</hi>nti mahārāja, tayā paṭhamameva nerayikānaṃ āvāsaṃ disvā pāpakammānaṃ ṭhānāni viditāni, idāni pana ākāsaṭṭhakavimānāni passantena atho kalyāṇakammānaṃ ṭhānāni viditāni, idāni devarājassa santike sampattiṃ daṭṭhuṃ uyyāhi gacchāhīti.</p>

<p rend="bodytext">Evañca <pb ed="P" n="6.0125" /> pana vatvā purato rathaṃ pesetvā sineruṃ parivāretvā ṭhite satta paribhaṇḍapabbate dassesi. Te disvā raññā mātalissa puṭṭhabhāvaṃ āvikaronto satthā āha –</p>

<p rend="hangnum" n="22:566"><hi rend="paranum">22:566</hi><hi rend="dot">.</hi></p>

<p rend="gatha1"> ‘‘Sahassayuttaṃ <pb ed="V" n="6.0150" /> hayavāhiṃ, dibbayānamadhiṭṭhito;</p>

<p rend="gatha2">Yāyamāno mahārājā, addā sīdantare nage;</p>

<p rend="gathalast">Disvānāmantayī sūtaṃ, ime ke nāma pabbatā’’ti.</p>

<p rend="bodytext">Tattha <hi rend="bold">hayavāhi</hi>nti hayehi vāhiyamānaṃ. <hi rend="bold">Dibbayānamadhiṭṭhito</hi>ti dibbayāne ṭhito hutvā. <hi rend="bold">Addā</hi>ti addasa. <hi rend="bold">Sīdantare</hi>ti sīdāmahāsamuddassa antare. Tasmiṃ kira mahāsamudde udakaṃ sukhumaṃ, morapiñchamattampi pakkhittaṃ patiṭṭhātuṃ na sakkoti sīdateva, tasmā so ‘‘sīdāmahāsamuddo’’ti vuccati. Tassa antare. <hi rend="bold">Nage</hi>ti pabbate. <hi rend="bold">Ke nāmā</hi>ti ke nāma nāmena ime pabbatāti.</p>

<p rend="bodytext">Evaṃ nimiraññā puṭṭho mātali devaputto āha –</p>

<p rend="hangnum" n="22:568"><hi rend="paranum">22:568</hi><hi rend="dot">.</hi></p>

<p rend="gatha1"> ‘‘Sudassano karavīko, īsadharo yugandharo;</p>

<p rend="gathalast">Nemindharo vinatako, assakaṇṇo girī brahā.</p>

<p rend="hangnum" n="22:569"><hi rend="paranum">22:569</hi><hi rend="dot">.</hi></p>

<p rend="gatha1"> ‘‘Ete sīdantare nagā, anupubbasamuggatā;</p>

<p rend="gathalast">Mahārājānamāvāsā, yāni tvaṃ rāja passasī’’ti.</p>

<p rend="bodytext">Tattha <hi rend="bold">sudassano</hi>ti ayaṃ, mahārāja, etesaṃ sabbabāhiro sudassano pabbato nāma, tadanantare karavīko nāma, so sudassanato uccataro <pb ed="M" n="6.0157" />. Ubhinnampi pana tesaṃ antare ekopi sīdantaramahāsamuddo. Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo. Īsadharassa anantare yugandharo nāma, so īsadharato uccataro. Tesampi antare eko sīdantaramahāsamuddo. Yugandharassa anantare nemindharo nāma, so yugandharato uccataro. Tesampi antare eko sīdantaramahāsamuddo. Nemindharassa anantare vinatako nāma, so nemindharato uccataro. Tesampi antare eko sīdantaramahāsamuddo. Vinatakassa anantare assakaṇṇo nāma, so vinatakato uccataro. Tesampi antare eko sīdantaramahāsamuddo. <hi rend="bold">Anupubbasamuggatā</hi>ti ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā. <hi rend="bold">Yānī</hi>ti ye tvaṃ, mahārāja, ime pabbate passasi, ete catuṇṇaṃ mahārājānaṃ āvāsāti.</p>

<p rend="bodytext">Evamassa <pb ed="V" n="6.0151" /> cātumahārājikadevalokaṃ dassetvā purato rathaṃ pesetvā tāvatiṃsabhavanassa cittakūṭadvārakoṭṭhakaṃ parivāretvā ṭhitā indapaṭimā dassesi. Taṃ disvā rājā pucchi, itaropissa byākāsi.</p>

<p rend="hangnum" n="22:570"><hi rend="paranum">22:570</hi><hi rend="dot">.</hi></p>

<p rend="gatha1"> ‘‘Anekarūpaṃ ruciraṃ, nānācitraṃ pakāsati;</p>

<p rend="gathalast">Ākiṇṇaṃ indasadisehi, byaggheheva surakkhitaṃ.</p>

<p rend="hangnum" n="22:571"><hi rend="paranum">22:571</hi><hi rend="dot">.</hi></p>

<p rend="gatha1"> ‘‘Vittī <pb ed="P" n="6.0126" /> hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Imaṃ nu dvāraṃ kimabhaññamāhu, manoramaṃ dissati dūratova.</p>

<p rend="hangnum" n="22:572"><hi rend="paranum">22:572</hi><hi rend="dot">.</hi></p>

<p rend="gatha1"> ‘‘Tassa puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:573"><hi rend="paranum">22:573</hi><hi rend="dot">.</hi></p>

<p rend="gatha1"> ‘‘‘Citrakūṭo’ti yaṃ āhu, devarājapavesanaṃ;</p>

<p rend="gathalast">Sudassanassa girino, dvārañhetaṃ pakāsati.</p>

<p rend="hangnum" n="22:574"><hi rend="paranum">22:574</hi><hi rend="dot">.</hi></p>

<p rend="gatha1"> ‘‘Anekarūpaṃ <pb ed="M" n="6.0158" /> ruciraṃ, nānācitraṃ pakāsati;</p>

<p rend="gatha2">Ākiṇṇaṃ indasadisehi, byaggheheva surakkhitaṃ;</p>

<p rend="gathalast">Pavisetena rājīsi, arajaṃ bhūmimakkamā’’ti.</p>

<p rend="bodytext">Tattha <hi rend="bold">anekarūpa</hi>nti anekajātikaṃ. <hi rend="bold">Nānācitra</hi>nti nānāratanacitraṃ. <hi rend="bold">Pakāsatī</hi>ti kiṃ nāma etaṃ paññāyati. <hi rend="bold">Ākiṇṇa</hi>nti samparipuṇṇaṃ. <hi rend="bold">Byaggheheva surakkhita</hi>nti yathā nāma byagghehi vā sīhehi vā mahāvanaṃ, evaṃ indasadiseheva surakkhitaṃ. Tāsañca pana indapaṭimānaṃ ārakkhaṇatthāya ṭhapitabhāvo ekakanipāte <hi rend="bold">kulāvakajātake</hi> (jā. 1.1.31) vuttanayena gahetabbo. <hi rend="bold">Kiṃmabhaññamāhū</hi>ti kinnāmaṃ vadanti. <hi rend="bold">Pavesana</hi>nti nikkhamanappavesanatthāya nimmitaṃ. <hi rend="bold">Sudassanassā</hi>ti sobhanadassanassa sinerugirino. <hi rend="bold">Dvāraṃ heta</hi>nti etaṃ sinerumatthake patiṭṭhitassa dasasahassayojanikassa devanagarassa dvāraṃ pakāsati, dvārakoṭṭhako paññāyatīti attho. <hi rend="bold">Pavisetenā</hi>ti etena dvārena devanagaraṃ pavisa. <hi rend="bold">Arajaṃ bhūmimakkamā</hi>ti arajaṃ suvaṇṇarajatamaṇimayaṃ nānāpupphehi samākiṇṇaṃ dibbabhūmiṃ dibbayānena akkama, mahārājāti.</p>

<p rend="bodytext">Evañca <pb ed="V" n="6.0152" /> pana vatvā mātali rājānaṃ devanagaraṃ pavesesi. Tena vuttaṃ –</p>

<p rend="hangnum" n="22:575"><hi rend="paranum">22:575</hi><hi rend="dot">.</hi></p>

<p rend="gatha1"> ‘‘Sahassayuttaṃ hayavāhiṃ, dibbayānamadhiṭṭhito;</p>

<p rend="gathalast">Yāyamāno mahārājā, addā devasabhaṃ ida’’nti.</p>

<p rend="bodytext">So dibbayāne ṭhitova gacchanto sudhammādevasabhaṃ disvā mātaliṃ pucchi, sopissa ācikkhi.</p>

<p rend="hangnum" n="22:576"><hi rend="paranum">22:576</hi><hi rend="dot">.</hi></p>

<p rend="gatha1"> ‘‘Yathā sarade ākāse, nīlobhāso padissati;</p>

<p rend="gathalast">Tathūpamaṃ idaṃ byamhaṃ, veḷuriyāsu nimmitaṃ.</p>

<p rend="hangnum" n="22:577"><hi rend="paranum">22:577</hi><hi rend="dot">.</hi></p>

<p rend="gatha1"> ‘‘Vittī hi maṃ vindati sūta disvā, pucchāmi taṃ mātali devasārathi;</p>

<p rend="gathalast">Imaṃ nu byamhaṃ kimabhaññamāhu, manoramaṃ dissati dūratova.</p>

<p rend="hangnum" n="22:578"><hi rend="paranum">22:578</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="6.0159" /> puṭṭho viyākāsi, mātali devasārathi;</p>

<p rend="gathalast">Vipākaṃ puññakammānaṃ, jānaṃ akkhāsijānato.</p>

<p rend="hangnum" n="22:579"><hi rend="paranum">22:579</hi><hi rend="dot">.</hi></p>

<p rend="gatha1"> ‘‘‘Sudhammā’ <pb ed="P" n="6.0127" /> iti yaṃ āhu, passesā dissate sabhā;</p>

<p rend="gathalast">Veḷuriyārucirā citrā, dhārayanti sunimmitā.</p>

<p rend="hangnum" n="22:580"><hi rend="paranum">22:580</hi><hi rend="dot">.</hi></p>

<p rend="gatha1"> ‘‘Aṭṭhaṃsā sukatā thambhā, sabbe veḷuriyāmayā;</p>

<p rend="gathalast">Yattha devā tāvatiṃsā, sabbe indapurohitā.</p>

<p rend="hangnum" n="22:581"><hi rend="paranum">22:581</hi><hi rend="dot">.</hi></p>

<p rend="gatha1"> ‘‘Atthaṃ devamanussānaṃ, cintayantā samacchare;</p>

<p rend="gathalast">Pavisetena rājīsi, devānaṃ anumodananti.</p>

<p rend="bodytext">Tattha <hi rend="bold">ida</hi>nti nipātamattaṃ, devasabhaṃ addasāti attho. <hi rend="bold">Passesā</hi>ti passa esā. <hi rend="bold">Veḷuriyā rucirā</hi>ti ruciraveḷuriyā. <hi rend="bold">Citrā</hi>ti nānāratanavicitrā. <hi rend="bold">Dhārayantī</hi>ti imaṃ sabhaṃ ete aṭṭhaṃsādibhedā sukatā thambhā dhārayanti. <hi rend="bold">Indapurohitā</hi>ti indaṃ purohitaṃ purecārikaṃ katvā parivāretvā <pb ed="V" n="6.0153" /> ṭhitā devamanussānaṃ atthaṃ cintayantā acchanti. <hi rend="bold">Pavisetenā</hi>ti iminā maggena yattha devā aññamaññaṃ anumodantā acchanti, taṃ ṭhānaṃ devānaṃ anumodanaṃ pavisa.</p>

<p rend="bodytext">Devāpi kho tassāgamanamaggaṃ olokentāva nisīdiṃsu. Te ‘‘rājā āgato’’ti sutvā dibbagandhavāsapupphahatthā yāva cittakūṭadvārakoṭṭhakā paṭimaggaṃ gantvā mahāsattaṃ dibbagandhamālādīhi pūjayantā sudhammādevasabhaṃ ānayiṃsu. Rājā rathā otaritvā devasabhaṃ pāvisi. Devā āsanena nimantayiṃsu. Sakkopi āsanena ceva kāmehi ca nimantesi. Tamatthaṃ pakāsento satthā āha –</p>

<p rend="hangnum" n="22:582"><hi rend="paranum">22:582</hi><hi rend="dot">.</hi></p>

<p rend="gatha1"> ‘‘Taṃ devā paṭinandiṃsu, disvā rājānamāgataṃ;</p>

<p rend="gatha2">Svāgataṃ te mahārāja, atho te adurāgataṃ;</p>

<p rend="gathalast">Nisīda dāni rājīsi, devarājassa santike.</p>

<p rend="hangnum" n="22:583"><hi rend="paranum">22:583</hi><hi rend="dot">.</hi></p>

<p rend="gatha1"> ‘‘Sakkopi paṭinandittha, vedehaṃ mithilaggahaṃ;</p>

<p rend="gathalast">Nimantayittha kāmehi, āsanena ca vāsavo.</p>

<p rend="hangnum" n="22:584"><hi rend="paranum">22:584</hi><hi rend="dot">.</hi></p>

<p rend="gatha1"> ‘‘Sādhu <pb ed="M" n="6.0160" /> khosi anuppatto, āvāsaṃ vasavattinaṃ;</p>

<p rend="gatha2">Vasa devesu rājīsi, sabbakāmasamiddhisu;</p>

<p rend="gathalast">Tāvatiṃsesu devesu, bhuñja kāme amānuse’’ti.</p>

<p rend="bodytext">Tattha <hi rend="bold">paṭinandiṃsū</hi>ti sampiyāyiṃsu, haṭṭhatuṭṭhāva hutvā sampaṭicchiṃsu. <hi rend="bold">Sabbakāmasamiddhisū</hi>ti sabbesaṃ kāmānaṃ samiddhiyuttesu.</p>

<p rend="bodytext">Evaṃ sakkena dibbakāmehi ceva āsanena ca nimantito rājā paṭikkhipanto āha –</p>

<p rend="hangnum" n="22:585"><hi rend="paranum">22:585</hi><hi rend="dot">.</hi></p>

<p rend="gatha1"> ‘‘Yathā yācitakaṃ yānaṃ, yathā yācitakaṃ dhanaṃ;</p>

<p rend="gathalast">Evaṃ sampadamevetaṃ, yaṃ parato dānapaccayā.</p>

<p rend="hangnum" n="22:586"><hi rend="paranum">22:586</hi><hi rend="dot">.</hi></p>

<p rend="gatha1"> ‘‘Na <pb ed="P" n="6.0128" /> cāhametamicchāmi, yaṃ parato dānapaccayā;</p>

<p rend="gathalast">Sayaṃkatāni puññāni, taṃ me āveṇikaṃ dhanaṃ.</p>

<p rend="hangnum" n="22:587"><hi rend="paranum">22:587</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="6.0154" /> gantvā manussesu, kāhāmi kusalaṃ bahuṃ;</p>

<p rend="gatha2">Dānena samacariyāya, saṃyamena damena ca;</p>

<p rend="gathalast">Yaṃ katvā sukhito hoti, na ca pacchānutappatī’’ti.</p>

<p rend="bodytext">Tattha <hi rend="bold">yaṃ parato dānapaccayā</hi>ti yaṃ parato tassa parassa dānapaccayā tena dinnattā labbhati, taṃ yācitakasadisaṃ hoti, tasmā nāhaṃ etaṃ icchāmi. <hi rend="bold">Sayaṃkatānī</hi>ti yāni pana mayā attanā katāni puññāni, tameva mama parehi asādhāraṇattā āveṇikaṃ dhanaṃ anugāmiyadhanaṃ. <hi rend="bold">Samacariyāyā</hi>ti tīhi dvārehi samacariyāya. <hi rend="bold">Saṃyamenā</hi>ti sīlarakkhaṇena. <hi rend="bold">Damenā</hi>ti indriyadamena.</p>

<p rend="bodytext">Evaṃ mahāsatto devānaṃ madhurasaddena dhammaṃ desesi. Dhammaṃ desentoyeva manussagaṇanāya satta divasāni ṭhatvā devagaṇaṃ kosetvā devagaṇamajjhe ṭhitova mātalissa guṇaṃ kathento āha –</p>

<p rend="hangnum" n="22:588"><hi rend="paranum">22:588</hi><hi rend="dot">.</hi></p>

<p rend="gatha1"> ‘‘Bahūpakāro no bhavaṃ, mātali devasārathi;</p>

<p rend="gathalast">Yo me kalyāṇakammānaṃ, pāpānaṃ paṭidassayī’’ti.</p>

<p rend="bodytext">Tattha <pb ed="M" n="6.0161" /><hi rend="bold">yo me kalyāṇakammānaṃ, pāpānaṃ paṭidassayī</hi>ti yo esa mayhaṃ kalyāṇakammānaṃ devānañca ṭhānāni pāpakammānaṃ nerayikānañca pāpāni ṭhānāni dassesīti attho.</p>

<p rend="centre">Saggakaṇḍaṃ niṭṭhitaṃ.</p>

<p rend="bodytext">Atha rājā sakkaṃ āmantetvā ‘‘icchāmahaṃ, mahārāja, manussalokaṃ gantu’’nti āha. Sakko ‘‘tena hi, samma mātali, nimirājānaṃ tattheva mithilaṃ nehī’’ti āha. So ‘‘sādhū’’ti sampaṭicchitvā rathaṃ upaṭṭhāpesi. Rājā devagaṇehi saddhiṃ sammoditvā deve nivattāpetvā rathaṃ abhiruhi. Mātali rathaṃ pesento pācīnadisābhāgena mithilaṃ pāpuṇi. Mahājano dibbarathaṃ disvā ‘‘rājā no āgato’’ti pamudito ahosi. Mātali mithilaṃ padakkhiṇaṃ katvā tasmiṃyeva sīhapañjare mahāsattaṃ otāretvā ‘‘gacchāmahaṃ, mahārājā’’ti āpucchitvā sakaṭṭhānameva gato. Mahājanopi rājānaṃ parivāretvā ‘‘kīdiso, deva, devaloko’’ti pucchi. Rājā devatānañca sakkassa ca devarañño sampattiṃ vaṇṇetvā ‘‘tumhepi dānādīni <pb ed="V" n="6.0155" /> puññāni karotha, evaṃ tasmiṃ devaloke nibbattissathā’’ti mahājanassa dhammaṃ desesi.</p>

<p rend="bodytext">So aparabhāge kappakena palitassa jātabhāve ārocite palitaṃ suvaṇṇasaṇḍāsena uddharāpetvā hatthe ṭhapetvā kappakassa <pb ed="P" n="6.0129" /> gāmavaraṃ datvā pabbajitukāmo hutvā puttassa rajjaṃ paṭicchāpesi. Tena ca ‘‘kasmā, deva, pabbajissasī’’ti vutte –</p>

<p rend="gatha1">‘‘Uttamaṅgaruhā mayhaṃ, ime jātā vayoharā;</p>

<p rend="gathalast">Pāhubhūtā devadūtā, pabbajjāsamayo mamā’’ti. –</p>

<p rend="unindented">Gāthaṃ vatvā purimarājāno viya pabbajitvā tasmiṃyeva ambavane viharanto cattāro brahmavihāre bhāvetvā brahmalokūpago ahosi. Tassevaṃ pabbajitabhāvaṃ āvikaronto satthā osānagāthamāha –</p>

<p rend="hangnum" n="22:589"><hi rend="paranum">22:589</hi><hi rend="dot">.</hi></p>

<p rend="gatha1"> ‘‘Idaṃ vatvā nimirājā, vedeho mithilaggaho;</p>

<p rend="gathalast">Puthuyaññaṃ yajitvāna, saṃyamaṃ ajjhupāgamī’’ti.</p>

<p rend="bodytext">Tattha <pb ed="M" n="6.0162" /><hi rend="bold">idaṃ vatvā</hi>ti ‘‘uttamaṅgaruhā mayha’’nti imaṃ gāthaṃ vatvā. <hi rend="bold">Puthuyaññaṃ yajitvānā</hi>ti mahādānaṃ datvā. <hi rend="bold">Saṃyamaṃ ajjhupāgamī</hi>ti sīlasaṃyamaṃ upagato.</p>

<p rend="bodytext">Putto panassa kāḷārajanako nāma taṃ vaṃsaṃ upacchindi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi ‘‘tadā sakko anuruddho ahosi, mātali ānando, caturāsīti khattiyasahassāni buddhaparisā, nimirājā pana ahameva sammāsambuddho ahosi’’nti.</p>

<p rend="centre">Nimijātakavaṇṇanā catutthā.</p>

<p rend="title">(542) 5. Umaṅgajātakavaṇṇanā</p>

<p rend="bodytext"><hi rend="bold">Pañcālo</hi><pb ed="V" n="6.0156" /><pb ed="M" n="6.0163" /><hi rend="bold">sabbasenāyā</hi>ti idaṃ satthā jetavane viharanto paññāpāramiṃ ārabbha kathesi. Ekadivasañhi bhikkhū dhammasabhāyaṃ sannisinnā tathāgatassa paññāpāramiṃ vaṇṇayantā nisīdiṃsu ‘‘mahāpañño, āvuso, tathāgato puthupañño gambhīrapañño hāsapañño javanapañño tikkhapañño nibbedhikapañño parappavādamaddano, attano paññānubhāvena kūṭadantādayo brāhmaṇe, sabhiyādayo paribbājake, aṅgulimālādayo core, āḷavakādayo yakkhe, sakkādayo deve, bakādayo brahmāno ca dametvā nibbisevane akāsi, bahujanakāye pabbajjaṃ datvā maggaphalesu patiṭṭhāpesi, evaṃ mahāpañño, āvuso, satthā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti <pb ed="P" n="6.0330" /> vutte ‘‘na, bhikkhave, tathāgato idāneva paññavā, atītepi aparipakke ñāṇe bodhiñāṇatthāya cariyaṃ carantopi paññavāyevā’’ti vatvā tehi yācito atītaṃ āhari.</p>

<p rend="bodytext">Atīte videharaṭṭhe mithilāyaṃ vedeho nāma rājā rajjaṃ kāresi. Tassa atthadhammānusāsakā cattāro paṇḍitā ahesuṃ senako, pukkuso, kāmindo, devindo cāti. Tadā rājā bodhisattassa paṭisandhiggahaṇadivase paccūsakāle evarūpaṃ supinaṃ addasa – rājaṅgaṇe catūsu koṇesu cattāro aggikkhandhā mahāpākārappamāṇā uṭṭhāya pajjalanti. Tesaṃ majjhe khajjopanakappamāṇo aggikkhando uṭṭhahitvā taṅkhaṇaññeva cattāro aggikkhandhe atikkamitvā yāva brahmalokā uṭṭhāya sakalacakkavāḷaṃ obhāsetvā ṭhito, bhūmiyaṃ patito sāsapabījamattampi paññāyati. Taṃ sadevakā lokā samārakā sabrahmakā gandhamālādīhi pūjenti, mahājano jālantareneva carati, lomakūpamattampi uṇhaṃ na gaṇhāti. Rājā imaṃ supinaṃ disvā bhītatasito uṭṭhāya ‘‘kiṃ nu kho me bhavissatī’’ti cintento nisinnakova aruṇaṃ uṭṭhāpesi.</p>

<p rend="bodytext">Cattāropi paṇḍitā pātovāgantvā ‘‘kacci, deva, sukhaṃ sayitthā’’ti sukhaseyyaṃ pucchiṃsu. So ‘‘kuto me sukhaseyyaṃ laddha’’nti vatvā ‘‘evarūpo <pb ed="M" n="6.0164" /> me supino diṭṭho’’ti sabbaṃ kathesi. Atha naṃ senakapaṇḍito ‘‘mā bhāyi, mahārāja, maṅgalasupino esa, vuddhi vo bhavissatī’’ti <pb ed="V" n="6.0157" /> vatvā ‘‘kiṃ kāraṇā ācariyā’’ti vutte ‘‘mahārāja, amhe cattāro paṇḍite abhibhavitvā añño vo pañcamo paṇḍito uppajjissati, mayañhi cattāro paṇḍitā cattāro aggikkhandhā viya, tesaṃ majjhe uppanno aggikkhandho viya añño pañcamo paṇḍito uppajjissati, so sadevake loke asadiso bhavissatī’’ti vatvā ‘‘idāni panesa kuhi’’nti vutte ‘‘mahārāja, ajja tassa paṭisandhiggahaṇena vā mātukucchito nikkhamanena vā bhavitabba’’nti attano sippabalena dibbacakkhunā diṭṭho viya byākāsi. Rājāpi tato paṭṭhāya taṃ vacanaṃ anussari.</p>

<p rend="bodytext">Mithilāyaṃ pana catūsu dvāresu pācīnayavamajjhako, dakkhiṇayavamajjhako, pacchimayavamajjhako, uttarayavamajjhakoti cattāro gāmā ahesuṃ. Tesu pācīnayavamajjhake <pb ed="P" n="6.0331" /> sirivaḍḍhano nāma seṭṭhi paṭivasati, sumanadevī nāmassa bhariyā ahosi. Mahāsatto taṃ divasaṃ raññā supinassa diṭṭhavelāya tāvatiṃsabhavanato cavitvā tassā kucchimhi paṭisandhiṃ gaṇhi. Tasmiṃyeva kāle aparepi devaputtasahassā tāvatiṃsabhavanato cavitvā tasmiṃyeva gāme seṭṭhānuseṭṭhīnaṃ kulesu paṭisandhiṃ gaṇhiṃsu. Sumanadevīpi dasamāsaccayena suvaṇṇavaṇṇaṃ puttaṃ vijāyi. Tasmiṃ khaṇe sakko manussalokaṃ olokento mahāsattassa mātukucchito nikkhamanabhāvaṃ ñatvā ‘‘imaṃ buddhaṅkuraṃ sadevake loke pākaṭaṃ kātuṃ vaṭṭatī’’ti mahāsattassa mātukucchito nikkhantakkhaṇe adissamānakāyena gantvā tassa hatthe ekaṃ osadhaghaṭikaṃ ṭhapetvā sakaṭṭhānameva gato. Mahāsatto taṃ muṭṭhiṃ katvā gaṇhi. Tasmiṃ pana mātukucchito nikkhante mātu appamattakampi dukkhaṃ nāhosi, dhamakaraṇato udakamiva sukhena nikkhami.</p>

<p rend="bodytext">Sā tassa hatthe osadhaghaṭikaṃ disvā ‘‘tāta, kiṃ te laddha’’nti āha. ‘‘Osadhaṃ, ammā’’ti dibbosadhaṃ mātu hatthe ṭhapesi. Ṭhapetvā ca pana ‘‘amma, idaṃ osadhaṃ yena kenaci ābādhena ābādhikānaṃ dethā’’ti āha. Sā tuṭṭhapahaṭṭhā sirivaḍḍhanaseṭṭhino ārocesi. Tassa pana sattavassiko sīsābādho atthi. So tuṭṭhapahaṭṭho hutvā ‘‘ayaṃ mātukucchito <pb ed="M" n="6.0165" /> jāyamāno osadhaṃ gahetvā āgato, jātakkhaṇeyeva mātarā saddhiṃ kathesi, evarūpena puññavatā dinnaṃ osadhaṃ mahānubhāvaṃ bhavissatī’’ti cintetvā taṃ osadhaṃ gahetvā nisadāyaṃ ghaṃsitvā thokaṃ nalāṭe makkhesi. Tasmiṃ khaṇe tassa sattavassiko sīsābādho padumapattato udakaṃ viya nivattitvā gato. So ‘‘mahānubhāvaṃ osadha’’nti somanassappatto ahosi. Mahāsattassa osadhaṃ gahetvā āgatabhāvo sabbattha pākaṭo jāto. Ye keci ābādhikā, sabbe seṭṭhissa gehaṃ gantvā osadhaṃ yācanti. Sabbesaṃ nisadāyaṃ ghaṃsitvā thokaṃ gahetvā udakena āḷoletvā deti <pb ed="V" n="6.0158" />. Dibbosadhena sarīre makkhitamatteyeva sabbābādhā vūpasammanti. Sukhitā manussā ‘‘sirivaḍḍhanaseṭṭhino gehe osadhassa mahanto ānubhāvo’’ti vaṇṇayantā pakkamiṃsu. Mahāsattassa pana nāmaggahaṇadivase <pb ed="P" n="6.0332" /> mahāseṭṭhi ‘‘mama puttassa ayyakādīnaṃ na nāmena attho atthi, jāyamānassa osadhaṃ gahetvā āgatattā osadhanāmakova hotū’’ti vatvā ‘‘mahosadhakumāro’’tvevassa nāmamakāsi.</p>

<p rend="bodytext">Idañcassa ahosi ‘‘mama putto mahāpuñño, na ekakova nibbattissati, iminā saddhiṃ jātadārakehi bhavitabba’’nti. So olokāpento dārakasahassānaṃ nibbattabhāvaṃ sutvā sabbesampi kumārakānaṃ piḷandhanāni datvā dhātiyo dāpesi ‘‘puttassa me upaṭṭhākā bhavissantī’’ti. Bodhisattena saddhiṃyeva tesaṃ maṅgalaṭṭhāne maṅgalaṃ kāresi. Dārake alaṅkaritvā mahāsattassa upaṭṭhātuṃ ānenti. Bodhisatto tehi saddhiṃ kīḷanto vaḍḍhitvā sattavassikakāle suvaṇṇapaṭimā viya abhirūpo ahosi. Athassa gāmamajjhe tehi saddhiṃ kīḷantassa hatthiassādīsu āgacchantesu kīḷāmaṇḍalaṃ bhijjati. Vātātapapaharaṇakāle dārakā kilamanti. Ekadivasañca tesaṃ kīḷantānaṃyeva akālamegho uṭṭhahi. Taṃ disvā nāgabalo bodhisatto dhāvitvā ekasālaṃ pāvisi. Itare dārakā pacchato dhāvantā aññamaññassa pādesu paharitvā upakkhalitvā patitā jaṇṇukabhedādīni pāpuṇiṃsu. Bodhisattopi ‘‘imasmiṃ ṭhāne kīḷāsālaṃ kātuṃ vaṭṭati, evaṃ vāte vā vasse <pb ed="M" n="6.0166" /> vā ātape vā āgate na kilamissāmā’’ti cintetvā te dārake āha – ‘‘sammā, imasmiṃ ṭhāne vāte vā vasse vā ātape vā āgate ṭhānanisajjasayanakkhamaṃ ekaṃ sālaṃ kāressāma, ekekaṃ kahāpaṇaṃ āharathā’’ti. Te tathā kariṃsu.</p>

<p rend="bodytext">Mahāsatto mahāvaḍḍhakiṃ pakkosāpetvā ‘‘imasmiṃ ṭhāne sālaṃ karohī’’ti sahassaṃ adāsi. So ‘‘sādhū’’ti sampaṭicchitvā sahassaṃ gahetvā khāṇukaṇṭake koṭṭetvā bhūmiṃ samaṃ kāretvā suttaṃ pasāresi. Mahāsatto tassa suttapasāraṇavidhānaṃ anārādhento ‘‘ācariya, evaṃ apasāretvā sādhukaṃ pasārehī’’ti āha. Sāmi, ahaṃ attano sippānurūpena pasāresiṃ, ito aññaṃ na jānāmīti. ‘Ettakaṃ ajānanto tvaṃ amhākaṃ dhanaṃ gahetvā sālaṃ kathaṃ karissasi, āhara, suttaṃ pasāretvā te dassāmī’’ti āharāpetvā sayaṃ suttaṃ pasāresi. Taṃ vissakammadevaputtassa pasāritaṃ viya <pb ed="P" n="6.0333" /> ahosi. Tato vaḍḍhakiṃ āha ‘‘evaṃ pasāretuṃ sakkhissasī’’ti? ‘‘Na sakkhissāmī’’ti. ‘‘Mama vicāraṇāya pana kātuṃ sakkhissasī’’ti. ‘‘Sakkhissāmi, sāmī’’ti. Mahāsatto yathā tassā sālāya ekasmiṃ padese anāthānaṃ vasanaṭṭhānaṃ <pb ed="V" n="6.0159" /> hoti, ekasmiṃ anāthānaṃ itthīnaṃ vijāyanaṭṭhānaṃ, ekasmiṃ āgantukasamaṇabrāhmaṇānaṃ vasanaṭṭhānaṃ, ekasmiṃ āgantukamanussānaṃ vasanaṭṭhānaṃ, ekasmiṃ āgantukavāṇijānaṃ bhaṇḍaṭṭhapanaṭṭhānaṃ hoti, tathā sabbāni ṭhānāni bahimukhāni katvā sālaṃ vicāresi. Tattheva kīḷāmaṇḍalaṃ, tattheva vinicchayaṃ, tattheva dhammasabhaṃ kāresi. Katipāheneva niṭṭhitāya sālāya cittakāre pakkosāpetvā sayaṃ vicāretvā ramaṇīyaṃ cittakammaṃ kāresi. Sālā sudhammādevasabhāpaṭibhāgā ahosi.</p>

<p rend="bodytext">Tato ‘‘na ettakena sālā sobhati, pokkharaṇiṃ pana kāretuṃ vaṭṭatī’’ti pokkharaṇiṃ khaṇāpetvā iṭṭhakavaḍḍhakiṃ pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ kāresi. Sā pañcavidhapadumasañchannā nandāpokkharaṇī viya ahosi. Tassā tīre pupphaphaladhare nānārukkhe ropāpetvā nandanavanakappaṃ uyyānaṃ kāresi. Tameva ca sālaṃ nissāya dhammikasamaṇabrāhmaṇānañceva āgantukagamikādīnañca dānavattaṃ paṭṭhapesi. Tassa sā kiriyā sabbattha pākaṭā ahosi <pb ed="M" n="6.0167" />. Bahū manussā osaranti. Mahāsatto sālāya nisīditvā sampattasampattānaṃ kāraṇākāraṇaṃ yuttāyuttaṃ kathesi, vinicchayaṃ ṭhapesi, buddhuppādakālo viya ahosi.</p>

<p rend="bodytext">Vedeharājāpi sattavassaccayena ‘‘cattāro paṇḍitā ‘amhe abhibhavitvā pañcamo paṇḍito uppajjissatī’ti me kathayiṃsu, kattha so etarahī’’ti saritvā ‘‘tassa vasanaṭṭhānaṃ jānāthā’’ti catūhi dvārehi cattāro amacce pesesi. Sesadvārehi nikkhantā amaccā mahāsattaṃ na passiṃsu. Pācīnadvārena nikkhanto amacco pana sālādīni disvā ‘‘paṇḍitena nāma imissā sālāya kārakena vā kārāpakena vā bhavitabba’’nti <pb ed="P" n="6.0334" /> cintetvā manusse pucchi ‘‘ayaṃ sālā kataravaḍḍhakinā katā’’ti? Manussā ‘‘nāyaṃ vaḍḍhakinā katā, sirivaḍḍhanaseṭṭhiputtena mahosadhapaṇḍitena attano paññābalena vicāretvā katā’’ti vadiṃsu. ‘‘Kativasso pana paṇḍito’’ti? ‘‘Paripuṇṇasattavasso’’ti. Amacco raññā diṭṭhasupinadivasato paṭṭhāya vassaṃ gaṇetvā ‘‘rañño diṭṭhasupinena sameti, ayameva so paṇḍito’’ti rañño dūtaṃ pesesi ‘‘deva, pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova samāno evarūpaṃ nāma sālaṃ vicāresi, pokkharaṇiṃ uyyānañca kāresi, imaṃ paṇḍitaṃ gahetvā ānemī’’ti. Rājā taṃ kathaṃ sutvāva tuṭṭhacitto hutvā senakaṃ pakkosāpetvā tamatthaṃ ārocetvā ‘‘kiṃ, ācariya, ānema paṇḍita’’nti pucchi. So lābhaṃ maccharāyanto ‘‘mahārāja, sālādīnaṃ kārāpitamattena paṇḍito nāma na hoti, yo koci etāni kāreti, appamattakaṃ eta’’nti āha. So tassa kathaṃ sutvā ‘‘bhavitabbamettha <pb ed="V" n="6.0160" /> kāraṇenā’’ti tuṇhī hutvā ‘‘tattheva vasanto paṇḍitaṃ vīmaṃsatū’’ti amaccassa dūtaṃ paṭipesesi. Taṃ sutvā amacco tattheva vasanto paṇḍitaṃ vīmaṃsi.</p>

<p rend="centre">Sattadārakapañho</p>

<p rend="bodytext">Tatridaṃ vīmaṃsanuddānaṃ –</p>

<p rend="gatha1">‘‘Maṃsaṃ goṇo ganthi suttaṃ, putto goto rathena ca;</p>

<p rend="gatha2">Daṇḍo sīsaṃ ahī ceva, kukkuṭo maṇi vijāyanaṃ;</p>

<p rend="gathalast">Odanaṃ vālukañcāpi, taḷākuyyānaṃ gadrabho maṇī’’ti.</p>

<p rend="bodytext">Tattha <pb ed="M" n="6.0168" /><hi rend="bold">maṃsa</hi>nti ekadivasaṃ bodhisatte kīḷāmaṇḍalaṃ gacchante eko seno sūnaphalakato maṃsapesiṃ gahetvā ākāsaṃ pakkhandi. Taṃ disvā dārakā ‘‘maṃsapesiṃ chaḍḍāpessāmā’’ti senaṃ anubandhiṃsu. Seno ito cito ca dhāvati. Te uddhaṃ oloketvā tassa pacchato pacchato gacchantā pāsāṇādīsu upakkhalitvā kilamanti. Atha ne paṇḍito āha ‘‘chaḍḍāpessāmi na’’nti. ‘‘Chaḍḍāpehi sāmī’’ti. ‘‘Tena hi passathā’’ti so uddhaṃ anoloketvāva vātavegena dhāvitvā senassa chāyaṃ akkamitvā pāṇiṃ paharitvā mahāravaṃ ravi. Tassa tejena so saddo senassa kucchiyaṃ vinivijjhitvā nicchārito viya ahosi. So bhīto maṃsaṃ chaḍḍesi. Mahāsatto chaḍḍitabhāvaṃ ñatvā chāyaṃ olokentova bhūmiyaṃ patituṃ <pb ed="P" n="6.0335" /> adatvā ākāseyeva sampaṭicchi. Taṃ acchariyaṃ disvā mahājano nadanto vagganto apphoṭento mahāsaddaṃ akāsi. Amacco taṃ pavattiṃ ñatvā rañño dūtaṃ pesesi ‘‘paṇḍito iminā upāyena maṃsapesiṃ chaḍḍāpesi, idaṃ devo jānātū’’ti. Taṃ sutvā rājā senakaṃ pucchi ‘‘kiṃ, senaka, ānema paṇḍita’’nti? So cintesi ‘‘tassa idhāgatakālato paṭṭhāya mayaṃ nippabhā bhavissāma, atthibhāvampi no rājā na jānissati, na taṃ ānetuṃ vaṭṭatī’’ti. So balavalābhamacchariyatāya ‘‘mahārāja, ettakena paṇḍito nāma na hoti, appamattakaṃ kiñci eta’’nti āha. Rājā majjhattova hutvā ‘‘tattheva naṃ vīmaṃsatū’’ti puna pesesi.</p>

<p rend="bodytext"><hi rend="bold">Goṇo</hi>ti eko pācīnayavamajjhakagāmavāsī puriso ‘‘vasse patite kasissāmī’’ti gāmantarato goṇe kiṇitvā ānetvā gehe vasāpetvā punadivase gocaratthāya tiṇabhūmiṃ ānetvā goṇapiṭṭhe nisinno kilantarūpo otaritvā rukkhamūle nipannova niddaṃ okkami. Tasmiṃ khaṇe eko coro goṇe gahetvā palāyi. So pabujjhitvā goṇe apassanto ito cito <pb ed="V" n="6.0161" /> ca oloketvā goṇe gahetvā palāyantaṃ coraṃ disvā vegena pakkhanditvā ‘‘kuhiṃ me goṇe nesī’’ti āha. ‘‘Mama goṇe attano icchitaṭṭhānaṃ nemī’’ti. Tesaṃ vivādaṃ sutvā mahājano sannipati. Paṇḍito tesaṃ sālādvārena gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva ‘‘ayaṃ <pb ed="M" n="6.0169" /> coro, ayaṃ goṇasāmiko’’ti jānāti. Jānantopi ‘‘kasmā vivadathā’’ti pucchi. Goṇasāmiko āha – ‘‘sāmi, ime ahaṃ asukagāmato asukassa nāma hatthato kiṇitvā ānetvā gehe vasāpetvā gocaratthāya tiṇabhūmiṃ nesiṃ, tattha mama pamādaṃ disvā ayaṃ goṇe gahetvā palāyi. Svāhaṃ ito cito ca olokento imaṃ disvā anubandhitvā gaṇhiṃ, asukagāmavāsino mayā etesaṃ kiṇitvā gahitabhāvaṃ jānantī’’ti. Coro pana ‘‘mamete gharajātikā, ayaṃ musā bhaṇatī’’ti āha.</p>

<p rend="bodytext">Atha ne paṇḍito ‘‘ahaṃ vo aḍḍaṃ dhammena vinicchinissāmi, ṭhassatha me vinicchaye’’ti pucchitvā ‘‘āma, sāmi, ṭhassāmā’’ti vutte ‘‘mahājanassa manaṃ gaṇhituṃ vaṭṭatī’’ti paṭhamaṃ coraṃ pucchi ‘‘tayā ime goṇā kiṃ khādāpitā kiṃ pāyitā’’ti? ‘‘Yāguṃ pāyitā tilapiṭṭhañca māse ca khādāpitā’’ti. Tato goṇasāmikaṃ pucchi. So āha – ‘‘sāmi, kuto me duggatassa yāguādīni laddhāni, tiṇameva khādāpitā’’ti. Paṇḍito tesaṃ kathaṃ parisaṃ gāhāpetvā piyaṅgupattāni āharāpetvā koṭṭāpetvā udakena maddāpetvā goṇe pāyesi. Goṇā tiṇameva chaḍḍayiṃsu. Paṇḍito ‘‘passatheta’’nti mahājanassa dassetvā coraṃ pucchi ‘‘tvaṃ corosi, na corosī’’ti? So ‘‘coromhī’’ti āha. ‘‘Tena hi tvaṃ ito paṭṭhāya mā evarūpamakāsī’’ti ovadi. Bodhisattassa parisā pana taṃ hatthapādehi koṭṭetvā dubbalamakāsi. Atha naṃ paṇḍito ‘‘diṭṭhadhammeyeva tāva imaṃ dukkhaṃ labhasi, samparāye pana nirayādīsu mahādukkhaṃ anubhavissasi, samma, tvaṃ ito paṭṭhāya pajahetaṃ kamma’’nti vatvā tassa pañca sīlāni adāsi. Amacco taṃ pavattiṃ yathābhūtaṃ rañño ārocāpesi. Rājā senakaṃ pucchi ‘‘kiṃ, senaka, ānema paṇḍita’’nti. ‘‘Goṇaaḍḍaṃ nāma, mahārāja, ye keci vinicchinanti, āgamehi tāvā’’ti vutte rājā majjhatto hutvā puna tatheva sāsanaṃ pesesi. Sabbaṭṭhānesupi evaṃ veditabbaṃ. Ito paraṃ pana uddānamattameva vibhajitvā dassayissāmāti.</p>

<p rend="bodytext"><hi rend="bold">Ganthī</hi>ti ekā duggatitthī nānāvaṇṇehi suttehi ganthike bandhitvā kataṃ suttaganthitapiḷandhanaṃ gīvato mocetvā sāṭakassa upari ṭhapetvā nhāyituṃ <pb ed="M" n="6.0170" /> paṇḍitena kāritapokkharaṇiṃ otari. Aparā taruṇitthī taṃ disvā lobhaṃ uppādetvā ukkhipitvā ‘‘amma, ativiya sobhanaṃ idaṃ kittakena te kataṃ, ahampi attano evarūpaṃ <pb ed="P" n="6.0336" /> karissāmi, gīvāya <pb ed="V" n="6.0162" /> piḷandhitvā pamāṇaṃ tāvassa upadhāremī’’ti vatvā tāya ujucittatāya ‘‘upadhārehī’’ti vutte gīvāya piḷandhitvā pakkāmi. Itarā taṃ disvā sīghaṃ uttaritvā sāṭakaṃ nivāsetvā upadhāvitvā ‘‘kahaṃ me piḷandhanaṃ gahetvā palāyissasī’’ti sāṭake gaṇhi. Itarā ‘‘nāhaṃ tava santakaṃ gaṇhāmi, mama gīvāyameva piḷandhana’’nti āha. Mahājano taṃ sutvā sannipati. Paṇḍito dārakehi saddhiṃ kīḷanto tāsaṃ kalahaṃ katvā sālādvārena gacchantīnaṃ saddaṃ sutvā ‘‘kiṃ saddo eso’’ti pucchitvā ubhinnaṃ kalahakāraṇaṃ sutvā pakkosāpetvā ākāreneva coriñca acoriñca ñatvāpi tamatthaṃ pucchitvā ‘‘ahaṃ vo dhammena vinicchinissāmi, mama vinicchaye ṭhassathā’’ti vatvā ‘‘āma, ṭhassāma, sāmī’’ti vutte paṭhamaṃ coriṃ pucchi ‘‘tvaṃ imaṃ piḷandhanaṃ piḷandhantī kataragandhaṃ vilimpasī’’ti? ‘‘Ahaṃ niccaṃ sabbasaṃhārakaṃ vilimpāmī’’ti. Sabbasaṃhārako nāma sabbagandhehi yojetvā katagandho. Tato itaraṃ pucchi. Sā āha ‘‘kuto, sāmi, laddho duggatāya mayhaṃ sabbasaṃhārako, ahaṃ niccaṃ piyaṅgupupphagandhameva vilimpāmī’’ti. Paṇḍito udakapātiṃ āharāpetvā taṃ piḷandhanaṃ tattha pakkhipāpetvā gandhikaṃ pakkosāpetvā ‘‘etaṃ gandhaṃ upasiṅghitvā asukagandhabhāvaṃ jānāhī’’ti āha. So upasiṅghanto piyaṅgupupphabhāvaṃ ñatvā imaṃ ekakanipāte gāthamāha –</p>

<p rend="gatha1">‘‘Sabbasaṃhārako natthi, suddhaṃ kaṅgu pavāyati;</p>

<p rend="gathalast">Alikaṃ bhāsatiyaṃ dhuttī, saccamāhu mahallikā’’ti. (jā. 1.1.110);</p>

<p rend="bodytext">Tattha <hi rend="bold">dhuttī</hi>ti dhuttikā. <hi rend="bold">Āhū</hi>ti āha, ayameva vā pāṭho.</p>

<p rend="bodytext">Evaṃ mahāsatto taṃ kāraṇaṃ mahājanaṃ jānāpetvā ‘‘tvaṃ corīsi, na corīsī’’ti pucchitvā coribhāvaṃ paṭijānāpesi. Tato paṭṭhāya mahāsattassa paṇḍitabhāvo pākaṭo jāto.</p>

<p rend="bodytext"><hi rend="bold">Sutta</hi>nti ekā kappāsakkhettarakkhikā itthī kappāsakkhettaṃ rakkhantī tattheva parisuddhaṃ kappāsaṃ gahetvā sukhumasuttaṃ kantitvā guḷaṃ katvā ucchaṅge <pb ed="M" n="6.0171" /> ṭhapetvā gāmaṃ āgacchantī ‘‘paṇḍitassa pokkharaṇiyaṃ nhāyissāmī’’ti tīraṃ gantvā sāṭakaṃ muñcitvā sāṭakassa upari suttaguḷaṃ ṭhapetvā otaritvā pokkharaṇiyaṃ nhāyati. Aparā taṃ disvā luddhacittatāya taṃ gahetvā ‘‘aho manāpaṃ suttaṃ, amma, tayā kata’’nti accharaṃ paharitvā olokentī viya ucchaṅge katvā pakkāmi. Sesaṃ purimanayeneva vitthāretabbaṃ. Paṇḍito paṭhamaṃ coriṃ pucchi ‘‘tvaṃ guḷaṃ karontī anto kiṃ pakkhipitvā akāsī’’ti? ‘‘Kappāsaphalaṭṭhimeva sāmī’’ti. Tato itaraṃ <pb ed="V" n="6.0163" /> pucchi. Sā ‘‘sāmi timbaruaṭṭhi’’nti āha. So ubhinnaṃ vacanaṃ parisaṃ gāhāpetvā suttaguḷaṃ nibbeṭhāpetvā timbaruaṭṭhiṃ disvā taṃ coribhāvaṃ saṃpaṭicchāpesi. Mahājano haṭṭhatuṭṭho ‘‘suvinicchito aḍḍo’’ti sādhukārasahassāni pavattesi.</p>

<p rend="bodytext"><hi rend="bold">Putto</hi>ti ekadivasaṃ ekā itthī puttaṃ ādāya mukhadhovanatthāya paṇḍitassa pokkharaṇiṃ gantvā puttaṃ nhāpetvā attano sāṭake nisīdāpetvā attano mukhaṃ dhovituṃ otari. Tasmiṃ khaṇe ekā yakkhinī taṃ dārakaṃ disvā khāditukāmā hutvā itthivesaṃ gahetvā ‘‘sahāyike, sobhati vatāyaṃ dārako, taveso putto’’ti pucchitvā ‘‘āmā’’ti vutte ‘‘pāyemi na’’nti vatvā ‘‘pāyehī’’ti vuttā taṃ gahetvā thokaṃ kīḷāpetvā ādāya palāyi. Itarā taṃ disvā dhāvitvā ‘‘kuhiṃ me puttaṃ nesī’’ti gaṇhi. Yakkhinī ‘‘kuto tayā putto laddho, mameso putto’’ti āha. Tā kalahaṃ karontiyo sālādvārena gacchanti. Paṇḍito taṃ kalahasaddaṃ sutvā pakkosāpetvā ‘‘kimeta’’nti pucchi. Tā tassa etamatthaṃ ārocesuṃ. Taṃ sutvā mahāsatto akkhīnaṃ animisatāya ceva <pb ed="P" n="6.0337" /> rattatāya ca nirāsaṅkatāya ca chāyāya abhāvatāya ca ‘‘ayaṃ yakkhinī’’ti ñatvāpi ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte bhūmiyaṃ lekhaṃ kaḍḍhayitvā lekhāmajjhe dārakaṃ nipajjāpetvā yakkhiniṃ hatthesu, mātaraṃ pādesu gāhāpetvā ‘‘dvepi kaḍḍhitvā gaṇhatha, kaḍḍhituṃ sakkontiyā eva putto’’ti āha.</p>

<p rend="bodytext">Tā ubhopi kaḍḍhiṃsu. Dārako kaḍḍhiyamāno dukkhappatto hutvā viravi. Mātā hadayena phalitena viya hutvā puttaṃ muñcitvā rodamānā aṭṭhāsi. Paṇḍito mahājanaṃ pucchi ‘‘ambho, dārake, mātu hadayaṃ mudukaṃ hoti, udāhu amātū’’ti. ‘‘Mātu hadayaṃ mudukaṃ hotī’’ti. ‘‘Kiṃ dāni dārakaṃ <pb ed="M" n="6.0172" /> gahetvā ṭhitā mātā hoti, udāhu vissajjetvā ṭhitā’’ti? ‘‘Vissajjetvā ṭhitā paṇḍitā’’ti. ‘‘Imaṃ pana dārakacoriṃ tumhe jānāthā’’ti? ‘‘Na jānāma, paṇḍitā’’ti. Atha ne paṇḍito āha – ‘‘yakkhinī esā, etaṃ khādituṃ gaṇhī’’ti. ‘‘Kathaṃ jānāsi, paṇḍitā’’ti. ‘‘Akkhīnaṃ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya cā’’ti. Atha naṃ pucchi ‘‘kāsi tva’’nti? ‘‘Yakkhinīmhi sāmī’’ti. ‘‘Kasmā imaṃ dārakaṃ gaṇhī’’ti? ‘‘Khādituṃ gaṇhāmi, sāmī’’ti. ‘‘Andhabāle, tvaṃ pubbepi pāpakammaṃ katvā yakkhinī jātāsi, idāni punapi pāpaṃ karosi, aho andhabālāsī’’ti vatvā taṃ pañcasīlesu patiṭṭhāpetvā ‘‘ito paṭṭhāya evarūpaṃ pāpakammaṃ mā akāsī’’ti vatvā taṃ uyyojesi. Dārakamātāpi dārakaṃ labhitvā ‘‘ciraṃ jīvatu sāmī’’ti paṇḍitaṃ thometvā puttaṃ ādāya pakkāmi.</p>

<p rend="bodytext"><hi rend="bold">Goto</hi>ti <pb ed="V" n="6.0164" /> eko kira lakuṇḍakattā goto, kāḷavaṇṇatā ca kāḷoti gotakāḷo nāma puriso sattasaṃvaccharāni kammaṃ katvā bhariyaṃ labhi. Sā nāmena dīghatālā nāma. So ekadivasaṃ taṃ āmantetvā ‘‘bhadde, pūvakhādanīyaṃ pacāhi, mātāpitaro daṭṭhuṃ gamissāmā’’ti vatvā ‘‘kiṃ te mātāpitūhī’’ti tāya paṭikkhittopi yāvatatiyaṃ vatvā pūvakhādanīyaṃ pacāpetvā pātheyyañceva paṇṇākārañca ādāya tāya saddhiṃ maggaṃ paṭipanno antarāmagge uttānavāhiniṃ ekaṃ nadiṃ addasa. Te pana dvepi udakabhīrukajātikāva, tasmā taṃ uttarituṃ avisahantā tīre aṭṭhaṃsu. Tadā dīghapiṭṭhi nāmeko duggatapuriso anuvicaranto taṃ ṭhānaṃ pāpuṇi. Atha naṃ te disvā pucchiṃsu ‘‘samma, ayaṃ nadī gambhīrā uttānā’’ti. So tesaṃ kathaṃ sutvā udakabhīrukabhāvaṃ ñatvā ‘‘samma, ayaṃ nadī gambhīrā bahucaṇḍamacchākiṇṇā’’ti āha. ‘‘Samma, kathaṃ tvaṃ gamissasī’’ti? So āha – ‘‘saṃsumāramakarānaṃ amhehi paricayo atthi, tena te amhe na viheṭhentī’’ti. ‘‘Tena hi, samma, amhepi nehī’’ti. So ‘‘sādhū’’ti sampaṭicchi. Athassa te khajjabhojanaṃ adaṃsu. So katabhattakicco ‘‘samma, kaṃ paṭhamaṃ nemī’’ti pucchi. So āha – ‘‘tava sahāyikaṃ paṭhamaṃ nehi, maṃ pacchā nehī’’ti. So ‘‘sādhū’’ti sampaṭicchitvā taṃ khandhe katvā pātheyyañceva paṇṇākārañca gahetvā nadiṃ otaritvā thokaṃ gantvā ukkuṭiko nisīditvā pakkāmi.</p>

<p rend="bodytext">Gotakāḷo <pb ed="M" n="6.0173" /> tīre ṭhitova ‘‘gambhīrāvatāyaṃ nadī, evaṃ dīghassapi nāma evarūpā, mayhaṃ pana apasayhāva bhavissatī’’ti cintesi. Itaropi taṃ nadīmajjhaṃ netvā ‘‘bhadde, ahaṃ taṃ posessāmi, sampannavatthālaṅkārā dāsidāsaparivutā vicarissasi, kiṃ te ayaṃ lakuṇḍakavāmanako karissati, mama vacanaṃ karohī’’ti āha. Sā tassa vacanaṃ sutvāva attano sāmike sinehaṃ bhinditvā taṃkhaṇaññeva tasmiṃ paṭibaddhacittā hutvā ‘‘sāmi, sace maṃ na chaḍḍessasi, karissāmi te vacana’’nti sampaṭicchi. ‘‘Bhadde, kiṃ vadesi, ahaṃ taṃ posessāmī’’ti. Te paratīraṃ gantvā ubhopi samaggā sammodamānā ‘‘gotakāḷaṃ pahāya tiṭṭha tva’’nti vatvā tassa passantasseva khādanīyaṃ khādantā pakkamiṃsu. So disvā ‘‘ime ekato hutvā maṃ chaḍḍetvā palāyanti <pb ed="P" n="6.0338" /> maññe’’ti aparāparaṃ dhāvanto thokaṃ otaritvā bhayena nivattitvā puna tesu kopena ‘‘jīvāmi vā marāmi vā’’ti ullaṅghitvā nadiyaṃ patito uttānabhāvaṃ ñatvā nadiṃ uttaritvā vegena taṃ pāpuṇitvā ‘‘ambho duṭṭhacora, kuhiṃ me bhariyaṃ nesī’’ti āha. Itaropi taṃ ‘‘are duṭṭhavāmanaka, kuto tava bhariyā, mamesā bhariyā’’ti vatvā gīvāyaṃ gahetvā khipi. So dīghatālaṃ hatthe gahetvā’’tiṭṭha tvaṃ kuhiṃ gacchasi, satta saṃvaccharāni <pb ed="V" n="6.0165" /> kammaṃ katvā laddhabhariyā mesī’’ti vatvā tena saddhiṃ kalahaṃ karonto sālāya santikaṃ pāpuṇi. Mahājano sannipati.</p>

<p rend="bodytext">Paṇḍito ‘‘kiṃ saddo nāmeso’’ti pucchitvā te ubhopi pakkosāpetvā vacanappaṭivacanaṃ sutvā ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte paṭhamaṃ dīghapiṭṭhiṃ pakkosāpetvā ‘‘tvaṃ konāmosī’’ti pucchi. ‘‘Dīghapiṭṭhiko nāma, sāmī’’ti. ‘‘Bhariyā te kā nāmā’’ti? So tassā nāmaṃ ajānanto aññaṃ kathesi. ‘‘Mātāpitaro te ke nāmā’’ti? ‘‘Asukā nāmā’’ti. ‘‘Bhariyāya pana te mātāpitaro ke nāmā’’ti? So ajānitvā aññaṃ kathesi. Tassa kathaṃ parisaṃ gāhāpetvā taṃ apanetvā itaraṃ pakkosāpetvā purimanayeneva sabbesaṃ nāmāni pucchi. So yathābhūtaṃ jānanto avirajjhitvā kathesi. Tampi apanetvā dīghatālaṃ pakkosāpetvā ‘‘tvaṃ kā nāmā’’ti pucchi. ‘‘Dīghatālā nāma sāmī’’ti. ‘‘Sāmiko te konāmo’’ti? Sā ajānantī aññaṃ kathesi. ‘‘Mātāpitaro te ke nāmā’’ti. ‘‘Asukā nāma sāmī’’ti. ‘‘Sāmikassa pana te mātāpitaro ke nāmā’’ti? Sāpi vilapantī aññaṃ kathesi <pb ed="M" n="6.0174" />. Itare dve pakkosāpetvā mahājanaṃ pucchi ‘‘kiṃ imissā dīghapiṭṭhissa vacanena sameti, udāhu gotakāḷassā’’ti. ‘‘Gotakāḷassa paṇḍitā’’ti. ‘‘Ayaṃ etissā sāmiko, itaro coro’’ti. Atha naṃ ‘‘corosi, na corosī’’ti pucchi. ‘‘Āma, sāmi, coromhī’’ti corabhāvaṃ sampaṭicchi. Paṇḍitassa vinicchayena gotakāḷo attano bhariyaṃ labhitvā mahāsattaṃ thometvā taṃ ādāya pakkāmi. Paṇḍito dīghapiṭṭhimāha ‘‘mā puna evamakāsī’’ti.</p>

<p rend="bodytext"><hi rend="bold">Rathena cā</hi>ti ekadivasaṃ eko pana puriso rathe nisīditvā mukhadhovanatthāya nikkhami. Tasmiṃ khaṇe sakko āvajjento paṇḍitaṃ disvā ‘‘mahosadhabuddhaṅkurassa paññānubhāvaṃ pākaṭaṃ karissāmī’’ti cintetvā manussavesenāgantvā rathassa pacchābhāgaṃ gahetvā pāyāsi. Rathe nisinno puriso ‘‘tāta, kenatthenāgatosī’’ti pucchitvā ‘‘tumhe upaṭṭhātu’’nti vutte ‘‘sādhū’’ti sampaṭicchitvā yānā oruyha sarīrakiccatthāya gato. Tasmiṃ khaṇe sakko rathaṃ abhiruhitvā vegena pājesi. Rathasāmiko pana sarīrakiccaṃ katvā nikkhanto sakkaṃ rathaṃ gahetvā palāyantaṃ disvā vegena gantvā ‘‘tiṭṭha tiṭṭha, kuhiṃ me rathaṃ nesī’’ti vatvā ‘‘tava ratho añño bhavissati, ayaṃ pana mama ratho’’ti vutte tena saddhiṃ kalahaṃ karonto sālādvāraṃ patto. Paṇḍito ‘‘kiṃ nāmeta’’nti pucchitvā te pakkosāpetvā āgacchante disvā nibbhayatāya ceva akkhīnaṃ animisatāya ca ‘‘ayaṃ sakko, ayaṃ rathasāmiko’’ti aññāsi, evaṃ santepi vivādakāraṇaṃ <pb ed="V" n="6.0166" /> pucchitvā ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte ‘‘ahaṃ rathaṃ pājessāmi, tumhe dvepi rathaṃ pacchato gahetvā gacchatha, rathasāmiko na vissajjessati, itaro vissajjessatī’’ti vatvā purisaṃ āṇāpesi ‘‘rathaṃ pājehī’’ti. So tathā akāsi.</p>

<p rend="bodytext">Itarepi dve pacchato gahetvā gacchanti. Rathasāmiko thokaṃ gantvā vissajjetvā ṭhito, sakko pana rathena saddhiṃ gantvā ratheneva saddhiṃ nivatti. Paṇḍito manusse ācikkhi ‘‘ayaṃ puriso thokaṃ gantvā rathaṃ <pb ed="P" n="6.0339" /> vissajjetvā ṭhito, ayaṃ pana rathena saddhiṃ dhāvitvā ratheneva saddhiṃ nivatti, nevassa sarīre sedabindumattampi atthi, assāsapassāsopi natthi, <pb ed="M" n="0.0175" /> abhīto animisanetto, esa sakko devarājā’’ti. Atha naṃ ‘‘sakko devarājāsī’’ti pucchitvā ‘‘āma, paṇḍitā’’ti vutte ‘‘kasmā āgatosī’’ti vatvā ‘‘taveva paññāpakāsanatthaṃ paṇḍitā’’ti vutte ‘‘tena hi mā puna evamakāsī’’ti ovadati. Sakkopi sakkānubhāvaṃ dassento ākāse ṭhatvā ‘‘suvinicchito paṇḍitena aḍḍo’’ti paṇḍitassa thutiṃ katvā sakaṭṭhānameva gato. Tadā so amacco sayameva rañño santikaṃ gantvā ‘‘mahārāja, paṇḍitena evaṃ rathaaḍḍo suvinicchito, sakkopi tena parājito, kasmā purisavisesaṃ na jānāsi, devā’’ti āha. Rājā senakaṃ pucchi ‘‘kiṃ, senaka, ānema paṇḍita’’nti. So lābhamaccharena ‘‘mahārāja, ettakena paṇḍito nāma na hoti, āgametha tāva vīmaṃsitvā jānissāmā’’ti āha.</p>

<p rend="centre">Sattadārakapañho niṭṭhito.</p>

<p rend="centre">Gadrabhapañho</p>

<p rend="bodytext"><hi rend="bold">Daṇḍo</hi>ti athekadivasaṃ rājā ‘‘paṇḍitaṃ vīmaṃsissāmā’’ti khadiradaṇḍaṃ āharāpetvā tato vidatthiṃ gahetvā cundakāre pakkosāpetvā suṭṭhu likhāpetvā pācīnayavamajjhakagāmaṃ pesesi ‘‘pācīnayavamajjhakagāmavāsino kira paṇḍitā, ‘imassa khadiradaṇḍassa idaṃ aggaṃ, idaṃ mūla’nti jānantu, ajānantānaṃ sahassadaṇḍo’’ti. Gāmavāsino sannipatitvā jānituṃ asakkontā seṭṭhino kathayiṃsu ‘‘kadāci mahosadhapaṇḍito jāneyya, pakkosāpetvā taṃ pucchathā’’ti. Seṭṭhi paṇḍitaṃ kīḷāmaṇḍalā pakkosāpetvā tamatthaṃ ārocetvā ‘‘tāta, mayaṃ jānituṃ na sakkoma, api nu tvaṃ sakkhissasī’’ti pucchi. Taṃ sutvā paṇḍito cintesi ‘‘rañño <pb ed="V" n="6.0167" /> imassa aggena vā mūlena vā payojanaṃ natthi, mama vīmaṃsanatthāya pesitaṃ bhavissatī’’ti. Cintetvā ca pana ‘‘āharatha, tāta, jānissāmī’’ti āharāpetvā hatthena gahetvāva ‘‘idaṃ aggaṃ idaṃ mūla’’nti ñatvāpi mahājanassa hadayaggahaṇatthaṃ udakapātiṃ āharāpetvā khadiradaṇḍakassa majjhe suttena bandhitvā suttakoṭiyaṃ gahetvā khadiradaṇḍakaṃ udakapiṭṭhe ṭhapesi. Mūlaṃ bhāriyatāya paṭhamaṃ udake nimujji. Tato mahājanaṃ pucchi ‘‘rukkhassa nāma mūlaṃ bhāriyaṃ hoti, udāhu agga’’nti? ‘‘Mūlaṃ paṇḍitā’’ti. Tena hi imassa paṭhamaṃ nimuggaṃ passatha, etaṃ mūlanti imāya saññāya <pb ed="M" n="6.0176" /> aggañca mūlañca ācikkhi. Gāmavāsino ‘‘idaṃ aggaṃ idaṃ mūla’’nti rañño pahiṇiṃsu. Rājā ‘‘ko imaṃ jānātī’’ti pucchitvā ‘‘sirivaḍḍhanaseṭṭhino putto mahosadhapaṇḍito’’ti sutvā ‘‘kiṃ, senaka, ānema paṇḍita’’nti pucchi. Adhivāsehi, deva, aññenapi upāyena naṃ vīmaṃsissāmāti.</p>

<p rend="bodytext"><hi rend="bold">Sīsa</hi>nti athekadivasaṃ itthiyā ca purisassa cāti dve sīsāni āharāpetvā ‘‘idaṃ itthisīsaṃ, idaṃ purisasīsanti jānantu, ajānantānaṃ sahassadaṇḍo’’ti pahiṇiṃsu. Gāmavāsino ajānantā paṇḍitaṃ pucchiṃsu. So disvāva aññāsi. Kathaṃ jānāti? Purisasīse kira sibbinī ujukāva hoti, itthisīse sibbinī vaṅkā hoti, parivattitvā gacchati. So iminā abhiññāṇena ‘‘idaṃ itthiyā sīsaṃ, idaṃ purisassa sīsa’’nti ācikkhi. Gāmavāsinopi rañño pahiṇiṃsu. Sesaṃ purimasadisameva.</p>

<p rend="bodytext"><hi rend="bold">Ahī</hi>ti athekadivasaṃ sappañca sappiniñca āharāpetvā ‘‘ayaṃ sappo, ayaṃ sappinīti jānantu, ajānantānaṃ sahassadaṇḍo’’ti vatvā gāmavāsīnaṃ pesesuṃ. Gāmavāsino ajānantā paṇḍitaṃ pucchiṃsu. So disvāva jānāti. Sappassa hi naṅguṭṭhaṃ thūlaṃ hoti, sappiniyā tanukaṃ hoti, sappassa sīsaṃ puthulaṃ hoti, sappiniyā tanukaṃ hoti, sappassa akkhīni mahantāni, sappiniyā khuddakāni, sappassa sovattiko parābaddho hoti, sappiniyā vicchinnako. So imehi abhiññāṇehi ‘‘ayaṃ <pb ed="P" n="6.0340" /> sappo, ayaṃ sappinī’’ti ācikkhi. Sesaṃ vuttanayameva.</p>

<p rend="bodytext"><hi rend="bold">Kukkuṭo</hi>ti athekadivasaṃ ‘‘pācīnayavamajjhakagāmavāsino amhākaṃ sabbasetaṃ pādavisāṇaṃ sīsakakudhaṃ tayo kāle anatikkamitvā nadantaṃ usabhaṃ pesentu, no ce pesenti, sahassadaṇḍo’’ti pahiṇiṃsu. Te ajānantā paṇḍitaṃ pucchiṃsu. So āha – ‘‘rājā vo sabbasetaṃ kukkuṭaṃ āharāpesi, so hi pādanakhasikhatāya pādavisāṇo nāma, sīsacūḷatāya sīsakakudho <pb ed="V" n="6.0168" /> nāma, tikkhattuṃ vassanato tayo kāle anatikkamitvā nadati nāma, tasmā evarūpaṃ kukkuḷaṃ pesethā’’ti āha. Te pesayiṃsu.</p>

<p rend="bodytext"><hi rend="bold">Maṇī</hi>ti <pb ed="M" n="6.0177" /> sakkena kusarañño dinno maṇikkhandho aṭṭhasu ṭhānesu vaṅko hoti. Tassa purāṇasuttaṃ chinnaṃ, koci purāṇasuttaṃ nīharitvā navasuttaṃ pavesetuṃ na sakkoti, tasmā ekadivasaṃ ‘‘imasmā maṇikkhandhā purāṇasuttaṃ nīharitvā navasuttaṃ pavesentū’’ti pesayiṃsu. Gāmavāsino purāṇasuttaṃ nīharitvā navasuttaṃ pavesetuṃ asakkontā paṇḍitassa ācikkhiṃsu. So ‘‘mā cintayittha, madhuṃ āharathā’’ti āharāpetvā maṇino dvīsu passesu madhunā chiddaṃ makkhetvā kambalasuttaṃ vaṭṭetvā koṭiyaṃ madhunā makkhetvā thokaṃ chidde pavesetvā kipillikānaṃ nikkhamanaṭṭhāne ṭhapesi. Kipillikā madhugandhena nikkhamitvā maṇimhi purāṇasuttaṃ khādamānā gantvā kambalasuttakoṭiyaṃ ḍaṃsitvā kaḍḍhantā ekena passena nīhariṃsu. Paṇḍito pavesitabhāvaṃ ñatvā ‘‘rañño dethā’’ti gāmavāsīnaṃ adāsi. Te rañño pesayiṃsu. So pavesitaupāyaṃ sutvā tussi.</p>

<p rend="bodytext"><hi rend="bold">Vijāyana</hi>nti athekadivasaṃ rañño maṅgalausabhaṃ bahū māse khādāpetvā mahodaraṃ katvā visāṇāni dhovitvā telena makkhetvā haliddiyā nhāpetvā gāmavāsīnaṃ pahiṇiṃsu ‘‘tumhe kira paṇḍitā, ayañca rañño maṅgalausabho patiṭṭhitagabbho, etaṃ vijāyāpetvā savacchakaṃ pesetha, apesentānaṃ sahassadaṇḍo’’ti. Gāmavāsino ‘‘na sakkā idaṃ kātuṃ, kiṃ nu kho karissāmā’’ti paṇḍitaṃ pucchiṃsu. So ‘‘iminā ekena pañhapaṭibhāgena bhavitabba’’nti cintetvā ‘‘sakkhissatha panekaṃ raññā saddhiṃ kathanasamatthaṃ visāradaṃ purisaṃ laddhu’’nti pucchi. ‘‘Na garu etaṃ, paṇḍitā’’ti. ‘‘Tena hi naṃ pakkosathā’’ti. Te pakkosiṃsu. Atha naṃ mahāsatto ‘‘ehi, bho purisa, tvaṃ tava kese piṭṭhiyaṃ vikiritvā nānappakāraṃ balavaparidevaṃ paridevanto rājadvāraṃ gaccha, aññehi pucchitopi kiñci avatvāva parideva, raññā pana pakkosāpetvā paridevakāraṇaṃ pucchitova samāno ‘pitā me deva vijāyituṃ na sakkoti, ajja sattamo divaso, paṭisaraṇaṃ me hohi, vijāyanupāyamassa karohī’ti vatvā raññā ‘kiṃ vilapasi aṭṭhānametaṃ, purisā nāma vijāyantā natthī’ti vutte ‘sace deva, evaṃ natthi, atha kasmā <pb ed="M" n="6.0178" /> pācīnayavamajjhakagāmavāsino kathaṃ maṅgalausabhaṃ vijāyāpessantī’ti vadeyyāsī’’ti āha. So ‘‘sādhū’’ti sampaṭicchitvā tathā akāsi. Rājā ‘‘kenidaṃ pañhapaṭibhāgaṃ cintita’’nti pucchitvā ‘‘mahosadhapaṇḍitenā’’ti sutvā tussi.</p>

<p rend="bodytext"><hi rend="bold">Odana</hi>nti <pb ed="V" n="6.0169" /> aparasmiṃ divase ‘‘paṇḍitaṃ vīmaṃsissāmā’’ti ‘‘pācīnayavamajjhakagāmavāsino amhākaṃ aṭṭhaṅgasamannāgataṃ ambilodanaṃ pacitvā pesentu. Tatrimāni aṭṭhaṅgāni <pb ed="P" n="6.0341" /> – na taṇḍulehi, na udakena, na ukkhaliyā, na uddhanena, na agginā, na dārūhi, na itthiyā na purisena, na maggenāti. Apesentānaṃ sahassadaṇḍo’’ti pahiṇiṃsu. Gāmavāsino taṃ kāraṇaṃ ajānantā paṇḍitaṃ pucchiṃsu. So ‘‘mā cintayitthā’’ti vatvā ‘‘na taṇḍulehīti kaṇikaṃ gāhāpetvā, na udakenāti himaṃ gāhāpetvā, na ukkhaliyāti aññaṃ navamattikābhājanaṃ gāhāpetvā, na uddhanenāti khāṇuke koṭṭāpetvā, na aggināti pakatiaggiṃ pahāya araṇiaggiṃ gāhāpetvā, na dārūhīti paṇṇāni gāhāpetvā ambilodanaṃ pacāpetvā navabhājane pakkhipitvā lañchitvā, na itthiyā na purisenāti paṇḍakena ukkhipāpetvā, na maggenāti mahāmaggaṃ pahāya jaṅghamaggena rañño pesethā’’ti āha. Te tathā kariṃsu. Rājā ‘‘kena panesa pañho ñāto’’ti pucchitvā ‘‘mahosadhapaṇḍitenā’’ti sutvā tussi.</p>

<p rend="bodytext"><hi rend="bold">Vāluka</hi>nti aparasmiṃ divase paṇḍitassa vīmaṃsanatthaṃ gāmavāsīnaṃ pahiṇiṃsu ‘‘rājā dolāya kīḷitukāmo, rājakule purāṇayottaṃ chinnaṃ, ekaṃ vālukayottaṃ vaṭṭetvā pesentu, apesentānaṃ sahassadaṇḍo’’ti. Te paṇḍitaṃ pucchiṃsu. Paṇḍito ‘‘imināpi pañhapaṭibhāgeneva bhavitabba’’nti gāmavāsino assāsetvā vacanakusale dve tayo purise pakkosāpetvā ‘‘gacchatha tumhe, rājānaṃ vadetha ‘deva, gāmavāsino tassa yottassa tanukaṃ vā thūlaṃ vā pamāṇaṃ na jānanti, purāṇavālukayottato vidatthimattaṃ vā caturaṅgulamattaṃ vā khaṇḍaṃ pesetha, taṃ oloketvā tena pamāṇena vaṭṭessantī’ti. Sace, vo rājā ‘amhākaṃ ghare vālukayottaṃ nāma na kadāci sutapubba’nti vadati, atha naṃ ‘sace, mahārāja, vo evarūpaṃ na sakkā kātuṃ, pācīnayavamajjhakagāmavāsino kathaṃ karissantī’ti vadeyyāthā’’ti pesesi. Te tathā kariṃsu. Rājā ‘‘kena <pb ed="M" n="6.0179" /> cintitaṃ pañhapaṭibhāga’’nti pucchitvā ‘‘mahosadhapaṇḍitenā’’ti sutvā tussi.</p>

<p rend="bodytext"><hi rend="bold">Taḷāka</hi>nti aparasmiṃ divase paṇḍitassa vīmaṃsanatthaṃ ‘‘rājā udakakīḷaṃ kīḷitukāmo, pañcavidhapadumasacchannaṃ pokkharaṇiṃ pesentu, apesentānaṃ sahassadaṇḍo’’ti gāmavāsīnaṃ pesayiṃsu. Te paṇḍitassa ārocesuṃ. So ‘‘imināpi pañhapaṭibhāgeneva bhavitabba’’nti cintetvā vacanakusale katipaye manusse pakkosāpetvā ‘‘etha tumhe udakakīḷaṃ kīḷitvā akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā rājadvāraṃ gantvā dvāre ṭhitabhāvaṃ rañño ārocāpetvā katokāsā pavisitvā ‘mahārāja, tumhehi kira pācīnayavamajjhakagāmavāsino <pb ed="V" n="6.0170" /> pokkharaṇiṃ pesentūti pahitā mayaṃ tumhākaṃ anucchavikaṃ mahantaṃ pokkharaṇiṃ ādāya āgatā. Sā pana araññavāsikattā nagaraṃ disvā dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva paviṭṭhā, mayaṃ leḍḍudaṇḍādīhi pothentāpi nivattetuṃ na sakkhimhā, tumhākaṃ araññā ānītaṃ purāṇapokkharaṇiṃ pesetha, tāya saddhiṃ yojetvā harissāmā’ti vatvā raññāna kadāci mama araññato ānītapokkharaṇī nāma <pb ed="P" n="6.0342" /> bhūtapubbā, na ca mayā kassaci yojetvā āharaṇatthāya pokkharaṇī pesitapubbā’ti vutte ‘sace, deva, vo evaṃ na sakkā kātuṃ, pācīnayavamajjhakagāmavāsino kathaṃ pokkharaṇiṃ pesessantī’ti vadeyyāthā’’ti vatvā pesesi. Te tathā kariṃsu. Rājā paṇḍitena ñātabhāvaṃ sutvā tussi.</p>

<p rend="bodytext"><hi rend="bold">Uyyāna</hi>nti punekadivasaṃ ‘‘mayaṃ uyyānakīḷaṃ kīḷitukāmā, amhākañca purāṇauyyānaṃ parijiṇṇaṃ, obhaggaṃ jātaṃ, pācīnayavamajjhakagāmavāsino supupphitataruṇarukkhasañchannaṃ navauyyānaṃ pesentū’’ti pahiṇiṃsu. Gāmavāsino paṇḍitassa ārocesuṃ. Paṇḍito ‘‘imināpi pañhapaṭibhāgeneva bhavitabba’’nti te samassāsetvā manusse pesetvā purimanayeneva kathāpesi.</p>

<p rend="bodytext">Tadāpi <pb ed="M" n="6.0180" /> rājā tussitvā senakaṃ pucchi ‘‘kiṃ, senaka, ānema paṇḍita’’nti. So lābhamacchariyena ‘‘ettakena paṇḍito nāma na hoti, āgametha, devā’’ti āha. Tassa taṃ vacanaṃ sutvā rājā cintesi ‘‘mahosadhapaṇḍito sattadārakapañhehi mama manaṃ gaṇhi, evarūpesupissa guyhapañhavissajjanesu ceva pañhapaṭibhāgesu ca buddhassa viya byākaraṇaṃ, senako evarūpaṃ paṇḍitaṃ ānetuṃ na deti, kiṃ me senakena, ānessāmi na’’nti. So mahantena parivārena taṃ gāmaṃ pāyāsi. Tassa maṅgalaassaṃ abhiruhitvā gacchantassa assassa pādo phalitabhūmiyā antaraṃ pavisitvā bhijji. Rājā tatova nivattitvā nagaraṃ pāvisi. Atha naṃ senako upasaṅkamitvā pucchi ‘‘mahārāja, paṇḍitaṃ kiṃ ānetuṃ pācīnayavamajjhakagāmaṃ agamitthā’’ti. ‘‘Āma, paṇḍitā’’ti. ‘‘Mahārāja, tumhe maṃ anatthakāmaṃ katvā passatha, ‘āgametha tāvā’ti vuttepi atituritā nikkhamittha, paṭhamagamaneneva maṅgalaassassa pādo bhinno’’ti.</p>

<p rend="bodytext">So tassa vacanaṃ sutvā tuṇhī hutvā punekadivasaṃ tena saddhiṃ mantesi ‘‘kiṃ, senaka, ānema paṇḍita’’nti. Deva, sayaṃ agantvā dūtaṃ pesetha ‘‘paṇḍita, amhākaṃ tava santikaṃ āgacchantānaṃ assassa pādo bhinno, assataraṃ vā no pesetu seṭṭhataraṃ vā’’ti. ‘‘Yadi assataraṃ <pb ed="V" n="6.0171" /> pesessati, sayaṃ āgamissati. Seṭṭhataraṃ pesento pitaraṃ pesessati, ayameko no pañho bhavissatī’’ti. Rājā ‘‘sādhū’’ti sampaṭicchitvā tathā katvā dūtaṃ pesesi. Paṇḍito dūtassa vacanaṃ sutvā ‘‘rājā mamañceva pitarañca passitukāmo’’ti cintetvā pitu santikaṃ gantvā vanditvā ‘‘tāta, rājā tumhe ceva mamañca daṭṭhukāmo, tumhe paṭhamataraṃ seṭṭhisahassaparivutā gacchatha, gacchantā ca tucchahatthā agantvā navasappipūraṃ candanakaraṇḍakaṃ ādāya gacchatha. Rājā tumhehi saddhiṃ paṭisanthāraṃ katvā ‘gahapati patirūpaṃ āsanaṃ ñatvā nisīdāhī’ti vakkhati, atha tumhe tathārūpaṃ āsanaṃ ñatvā nisīdeyyātha. Tumhākaṃ nisinnakāle ahaṃ āgamissāmi, rājā mayāpi saddhiṃ paṭisanthāraṃ katvā ‘paṇḍita, tavānurūpaṃ āsanaṃ ñatvā nisīdā’ti vakkhati, athāhaṃ tumhe olokessāmi, tumhe tāya saññāya āsanā vuṭṭhāya ‘tāta mahosadha, imasmiṃ āsane nisīdā’ti vadeyyātha, ajja no eko pañho matthakaṃ pāpuṇissatī’’ti <pb ed="M" n="6.0181" /> āha. So ‘‘sādhū’’ti sampaṭicchitvā vuttanayeneva gantvā attano dvāre ṭhitabhāvaṃ rañño ārocāpetvā ‘‘pavisatū’’ti vutte pavisitvā rājānaṃ vanditvā ekamantaṃ aṭṭhāsi.</p>

<p rend="bodytext">Rājā tena saddhiṃ paṭisanthāraṃ katvā ‘‘gahapati, tavaputto mahosadhapaṇḍito kuhi’’nti pucchi. ‘‘Pacchato āgacchati, devā’’ti. Rājā ‘‘pacchato āgacchatī’’ti sutvā tuṭṭhamānaso hutvā ‘‘mahāseṭṭhi attano yuttāsanaṃ ñatvā nisīdā’’ti āha. So attano yuttāsanaṃ ñatvā <pb ed="P" n="6.0343" /> ekamantaṃ nisīdi. Mahāsattopi alaṅkatapaṭiyatto dārakasahassaparivuto alaṅkatarathe nisīditvā nagaraṃ pavisanto parikhāpiṭṭhe caramānaṃ ekaṃ gadrabhaṃ disvā thāmasampanne māṇave pesesi ‘‘ambho, etaṃ gadrabhaṃ anubandhitvā yathā saddaṃ na karoti, evamassa mukhabandhanaṃ katvā kilañjena veṭhetvā tasmiṃ ekenattharaṇena paṭicchādetvā aṃsenādāya āgacchathā’’ti. Te tathā kariṃsu. Bodhisattopi mahantena parivārena nagaraṃ pāvisi. Mahājano ‘‘esa kira sirivaḍḍhanaseṭṭhino putto mahosadhapaṇḍito nāma, esa kira jāyamāno osadhaghaṭikaṃ hatthena gahetvā jāto, iminā kira ettakānaṃ vīmaṃsanapañhānaṃ pañhapaṭibhāgo ñāto’’ti mahāsattaṃ abhitthavanto olokentopi tittiṃ na gacchati. So rājadvāraṃ gantvā paṭivedesi. Rājā sutvāva haṭṭhatuṭṭho ‘‘mama putto mahosadhapaṇḍito khippaṃ āgacchatū’’ti āha. So dārakasahassaparivuto pāsādaṃ abhiruhitvā rājānaṃ vanditvā ekamantaṃ aṭṭhāsi. Rājā taṃ disvāva somanassappatto hutvā madhurapaṭisanthāraṃ katvā ‘‘paṇḍita, patirūpaṃ āsanaṃ ñatvā nisīdā’’ti āha. Atha so pitaraṃ olokesi. Athassa pitāpi olokitasaññāya uṭṭhāya ‘‘paṇḍita, imasmiṃ āsane nisīdā’’ti āha. So tasmiṃ āsane nisīdi.</p>

<p rend="bodytext">Taṃ <pb ed="V" n="6.0172" /> tattha nisinnaṃ disvāva senakapukkusakāmindadevindā ceva aññe ca andhabālā pāṇiṃ paharitvā mahāhasitaṃ hasitvā ‘‘imaṃ andhabālaṃ ‘paṇḍito’ti vadiṃsu, so pitaraṃ āsanā vuṭṭhāpetvā sayaṃ nisīdati, imaṃ ‘paṇḍito’ti vattuṃ ayutta’’nti parihāsaṃ kariṃsu. Rājāpi dummukho anattamano ahosi. Atha naṃ mahāsatto pucchi ‘‘kiṃ, mahārāja, dummukhatthā’’ti <pb ed="M" n="6.0182" />? ‘‘Āma paṇḍita, dummukhomhi, savanameva te manāpaṃ, dassanaṃ pana amanāpaṃ jāta’’nti. ‘‘Kiṃ kāraṇā, mahārājā’’ti? ‘‘Pitaraṃ āsanā vuṭṭhāpetvā nisinnattā’’ti. ‘‘Kiṃ pana tvaṃ, mahārāja, ‘sabbaṭṭhānesu puttehi pitarova uttamā’ti maññasī’’ti. ‘‘Āma, paṇḍitā’’ti. Atha mahāsatto ‘‘nanu, mahārāja, tumhehi amhākaṃ ‘assataraṃ vā pesetu seṭṭhataraṃ vā’ti sāsanaṃ pahita’’nti vatvā āsanā vuṭṭhāya te māṇave oloketvā ‘‘tumhehi gahitaṃ gadrabhaṃ ānethā’’ti āṇāpetvā rañño pādamūle nipajjāpetvā ‘‘mahārāja, ayaṃ gadrabho kiṃ agghatī’’ti pucchi. ‘‘Paṇḍita, sace upakārako, aṭṭha kahāpaṇe agghatī’’ti. ‘‘Imaṃ paṭicca jāto ājānīyavaḷavāya kucchimhi vuṭṭhaassataro kiṃ agghatī’’ti? ‘‘Anaggho paṇḍitā’’ti. ‘‘Deva, kasmā evaṃ kathetha, nanu tumhehi idāneva vuttaṃ ‘sabbaṭṭhānesu puttehi pitarova uttamā’ti. Sace taṃ saccaṃ, tumhākaṃ vāde assatarato gadrabhova uttamo hoti, kiṃ pana, mahārāja, tumhākaṃ paṇḍitā ettakampi jānituṃ asakkontā pāṇiṃ paharitvā hasanti, aho tumhākaṃ paṇḍitānaṃ paññāsampatti, kuto vo ete laddhā’’ti cattāro paṇḍite parihasitvā rājānaṃ imāya ekakanipāte gāthāya ajjhabhāsi –</p>

<p rend="gatha1">‘‘Haṃci tuvaṃ evamaññasi ‘seyyo, puttena pitā’ti rājaseṭṭha;</p>

<p rend="gathalast">Handassatarassa te ayaṃ, assatarassa hi gadrabho pitā’’ti. (jā. 1.1.111);</p>

<p rend="bodytext">Tassattho – yadi, tvaṃ rājaseṭṭha, sabbaṭṭhānesu seyyo puttena pitāti evaṃ maññasi, tava assataratopi ayaṃ gadrabho seyyo hotu. Kiṃ kāraṇā? Assatarassa hi gadrabho pitāti.</p>

<p rend="bodytext">Evañca pana vatvā mahāsatto āha – ‘‘mahārāja <pb ed="P" n="6.0344" />, sace puttato pitā seyyo, mama pitaraṃ gaṇhatha. Sace pitito putto seyyo, maṃ gaṇhatha tumhākaṃ atthāyā’’ti. Rājā somanassappatto ahosi. Sabbā rājaparisāpi ‘‘sukathito paṇḍitena pañho’’ti unnadantā sādhukārasahassāni adaṃsu, aṅguliphoṭā ceva celukkhepā ca pavattiṃsu <pb ed="M" n="6.0183" />. Cattāro paṇḍitāpi dummukhā pajjhāyantāva ahesuṃ. Nanu mātāpitūnaṃ guṇaṃ jānanto bodhisattena sadiso nāma natthi <pb ed="V" n="6.0173" />, atha so kasmā evamakāsīti? Na so pitu avamānanatthāya, raññā pana ‘‘assataraṃ vā pesetu seṭṭhataraṃ vā’’ti pesitaṃ, tasmā tasseva pañhassa āvibhāvatthaṃ attano ca paṇḍitabhāvassa ñāpanatthaṃ catunnañca paṇḍitānaṃ appaṭibhānakaraṇatthaṃ evamakāsīti.</p>

<p rend="centre">Gadrabhapañho niṭṭhito.</p>

<p rend="centre">Ekūnavīsatimapañho</p>

<p rend="bodytext">Rājā tussitvā gandhodakapuṇṇaṃ suvaṇṇabhiṅkāraṃ ādāya ‘‘pācīnayavamajjhakagāmaṃ rājabhogena paribhuñjatū’’ti seṭṭhissa hatthe udakaṃ pātetvā ‘‘sesaseṭṭhino etasseva upaṭṭhākā hontū’’ti vatvā bodhisattassa mātu ca sabbālaṅkāre pesetvā gadrabhapañhe pasanno bodhisattaṃ puttaṃ katvā gaṇhituṃ seṭṭhiṃ avoca – ‘‘gahapati, mahosadhapaṇḍitaṃ mama puttaṃ katvā dehī’’ti. ‘‘Deva, atitaruṇo ayaṃ, ajjāpissa mukhe khīragandho vāyati, mahallakakāle tumhākaṃ santike bhavissatī’’ti. ‘‘Gahapati, tvaṃ ito paṭṭhāya etasmiṃ nirālayo hohi, ayaṃ ajjatagge mama putto, ahaṃ mama puttaṃ posetuṃ sakkhissāmi, gaccha tva’’nti taṃ uyyojesi. So rājānaṃ vanditvā paṇḍitaṃ āliṅgitvā ure nipajjāpetvā sīse cumbitvā ‘‘tāta, appamatto hohī’’ti ovādamassa adāsi. Sopi pitaraṃ vanditvā ‘‘tāta, mā cintayitthā’’ti assāsetvā pitaraṃ uyyojesi. Rājā paṇḍitaṃ pucchi ‘‘tāta, antobhattiko bhavissasi, udāhu bahibhattiko’’ti. So ‘‘mahā me parivāro, tasmā bahibhattikena mayā bhavituṃ vaṭṭatī’’ti cintetvā ‘‘bahibhattiko bhavissāmi, devā’’ti āha. Athassa rājā anurūpaṃ gehaṃ dāpetvā dārakasahassaṃ ādiṃ katvā paribbayaṃ dāpetvā sabbaparibhoge dāpesi. So tato paṭṭhāya rājānaṃ upaṭṭhāsi.</p>

<p rend="bodytext">Rājāpi naṃ vīmaṃsitukāmo ahosi. Tadā ca nagarassa dakkhiṇadvārato avidūre pokkharaṇitīre ekasmiṃ tālarukkhe kākakulāvake maṇiratanaṃ ahosi. Tassa chāyā pokkharaṇiyaṃ paññāyi. Mahājano ‘‘pokkharaṇiyaṃ <pb ed="M" n="6.0184" /> maṇi atthī’’ti rañño ārocesi. So senakaṃ āmantetvā ‘‘pokkharaṇiyaṃ <pb ed="P" n="6.0345" /> kira maṇiratanaṃ paññāyati, kathaṃ taṃ gaṇhāpessāmā’’ti pucchitvā ‘‘mahārāja, udakaṃ nīharāpetvā gaṇhituṃ vaṭṭatī’’ti vutte ‘‘tena hi, ācariya, evaṃ karohī’’ti tasseva bhāramakāsi. So bahū manusse sannipātāpetvā udakañca kaddamañca nīharāpetvā bhūmiṃ bhinditvāpi maṇiṃ nāddasa. Puna puṇṇāya pokkharaṇiyā maṇicchāyā paññāyi <pb ed="V" n="6.0174" />. So punapi tathā katvā na ca addasa. Tato rājā paṇḍitaṃ āmantetvā ‘‘tāta, pokkharaṇiyaṃ eko maṇi paññāyati, senako udakañca kaddamañca nīharāpetvā bhūmiṃ bhinditvāpi nāddasa, puna puṇṇāya pokkharaṇiyā paññāyati, sakkhissasi taṃ maṇiṃ gaṇhāpetu’’nti pucchi. So ‘‘netaṃ, mahārāja, garu, etha dassessāmī’’ti āha. Rājā tassa vacanaṃ tussitvā ‘‘passissāmi ajja paṇḍitassa ñāṇabala’’nti mahājanaparivuto pokkharaṇitīraṃ gato.</p>

<p rend="bodytext">Mahāsatto tīre ṭhatvā maṇiṃ olokento ‘‘nāyaṃ maṇi pokkharaṇiyaṃ, tālarukkhe kākakulāvake maṇinā bhavitabba’’nti ñatvā ‘‘natthi, deva, pokkharaṇiyaṃ maṇī’’ti vatvā ‘‘nanu udake paññāyatī’’ti vutte ‘‘tena hi udakapātiṃ āharā’’ti udakapātiṃ āharāpetvā ‘‘passatha, deva, nāyaṃ maṇi pokkharaṇiyaṃyeva paññāyati, pātiyampi paññāyatī’’ti vatvā ‘‘paṇḍita, kattha pana maṇinā bhavitabba’’nti vutte ‘‘deva, pokkharaṇiyampi pātiyampi chāyāva paññāyati, na maṇi, maṇi pana tālarukkhe kākakulāvake atthi, purisaṃ āṇāpetvā āharāpehī’’ti āha. Rājā tathā katvā maṇiṃ āharāpesi. So āharitvā paṇḍitassa adāsi. Paṇḍito taṃ gahetvā rañño hatthe ṭhapesi. Taṃ disvā mahājano paṇḍitassa sādhukāraṃ datvā senakaṃ paribhāsanto ‘‘maṇiratanaṃ tālarukkhe kākakulāvake atthi, senakabālo bahū manusse pokkharaṇimeva bhindāpesi, paṇḍitena nāma mahosadhasadisena bhavitabba’’nti mahāsattassa thutimakāsi. Rājāpissa tuṭṭho attano gīvāya piḷandhanaṃ muttāhāraṃ datvā dārakasahassānampi muttāvaliyo dāpesi. Bodhisattassa ca parivārassa ca iminā parihārena upaṭṭhānaṃ anujānīti.</p>

<p rend="centre">Ekūnavīsatimapañho niṭṭhito.</p>

<p rend="centre">Kakaṇṭakapañho</p>

<p rend="bodytext">Punekadivasaṃ <pb ed="M" n="6.0185" /> rājā paṇḍitena saddhiṃ uyyānaṃ agamāsi. Tadā <pb ed="P" n="6.0346" /> eko kakaṇṭako toraṇagge vasati. So rājānaṃ āgacchantaṃ disvā otaritvā bhūmiyaṃ nipajji. Rājā tassa taṃ kiriyaṃ oloketvā ‘‘paṇḍita, ayaṃ kakaṇṭako kiṃ karotī’’ti pucchi. Mahāsatto ‘‘mahārāja, tumhe sevatī’’ti āha. ‘‘Sace evaṃ amhākaṃ sevati, etassa mā nipphalo hotu, bhogamassa dāpehī’’ti. ‘‘Deva, tassa bhogena kiccaṃ natthi, khādanīyamattaṃ alametassā’’ti <pb ed="V" n="6.0175" />. ‘‘Kiṃ panesa, khādatī’’ti? ‘‘Maṃsaṃ devā’’ti. ‘‘Kittakaṃ laddhuṃ vaṭṭatī’’ti? ‘‘Kākaṇikamattagghanakaṃ devā’’ti. Rājā ekaṃ purisaṃ āṇāpesi ‘‘rājadāyo nāma kākaṇikamattaṃ na vaṭṭati, imassa nibaddhaṃ aḍḍhamāsagghanakaṃ maṃsaṃ āharitvā dehī’’ti. So ‘‘sādhū’’ti sampaṭicchitvā tato paṭṭhāya tathā akāsi. So ekadivasaṃ uposathe māghāte maṃsaṃ alabhitvā tameva aḍḍhamāsakaṃ vijjhitvā suttena āvunitvā tassa gīvāyaṃ piḷandhi. Athassa taṃ nissāya māno uppajji. Taṃ divasameva rājā puna mahosadhena saddhiṃ uyyānaṃ agamāsi. So rājānaṃ āgacchantaṃ disvāpi dhanaṃ nissāya uppannamānavasena ‘‘vedeha, tvaṃ nu kho mahaddhano, ahaṃ nu kho’’ti raññā saddhiṃ attānaṃ samaṃ karonto anotaritvā toraṇaggeyeva sīsaṃ cālento nipajji. Rājā tassa taṃ kiriyaṃ oloketvā ‘‘paṇḍita, esa pubbe viya ajja na otarati, kiṃ nu kho kāraṇa’’nti pucchanto imaṃ gāthamāha –</p>

<p rend="gatha1">‘‘Nāyaṃ pure unnamati, toraṇagge kakaṇṭako;</p>

<p rend="gathalast">Mahosadha vijānāhi, kena thaddho kakaṇṭako’’ti. (jā. 1.2.39);</p>

<p rend="bodytext">Tattha <hi rend="bold">unnamatī</hi>ti yathā ajja anotaritvā toraṇaggeyeva sīsaṃ cālento unnamati, evaṃ pure na unnamati. <hi rend="bold">Kena thaddho</hi>ti kena kāraṇena thaddhabhāvaṃ āpannoti.</p>

<p rend="bodytext">Paṇḍito tassa vacanaṃ sutvā ‘‘mahārāja, uposathe māghāte maṃsaṃ alabhantena rājapurisena gīvāya baddhaṃ aḍḍhamāsakaṃ nissāya tassa mānena bhavitabba’’nti ñatvā imaṃ gāthamāha –</p>

<p rend="gatha1">‘‘Aladdhapubbaṃ laddhāna, aḍḍhamāsaṃ kakaṇṭako;</p>

<p rend="gathalast">Atimaññati rājānaṃ, vedehaṃ mithilaggaha’’nti. (jā. 1.2.40);</p>

<p rend="bodytext">Rājā <pb ed="M" n="6.0186" /><pb ed="P" n="6.0347" /> tassa vacanaṃ sutvā taṃ purisaṃ pakkosāpetvā pucchi. So yathābhūtaṃ rañño ārocesi. Rājā taṃ kathaṃ sutvā ‘‘kañci apucchitvāva sabbaññubuddhena viya paṇḍitena kakaṇṭakassa ajjhāsayo ñāto’’ti ativiya pasīditvā paṇḍitassa catūsu dvāresu suṅkaṃ dāpesi. Kakaṇṭakassa pana kujjhitvā vattaṃ hāretuṃ ārabhi. Paṇḍito pana ‘‘mā hārehi mahārājā’’ti taṃ nivāresi.</p>

<p rend="centre">Kakaṇṭakapañho niṭṭhito.</p>

<p rend="centre">Sirikāḷakaṇṇipañho</p>

<p rend="bodytext">Atheko <pb ed="V" n="6.0176" /> mithilavāsī piṅguttaro nāma māṇavo takkasilaṃ gantvā disāpāmokkhācariyassa santike sippaṃ sikkhanto khippameva sikkhi. So anuyogaṃ datvā ‘‘gacchāmaha’’nti ācariyaṃ āpucchi. Tasmiṃ pana kule ‘‘sace vayappattā dhītā hoti, jeṭṭhantevāsikassa dātabbā’’ti vattaṃva, tasmā tassa ācariyassa vayappattā ekā dhītā atthi, sā abhirūpā devaccharāpaṭibhāgā. Atha naṃ ācariyo ‘‘dhītaraṃ te, tāta, dassāmi, taṃ ādāya gamissasī’’ti āha. So pana māṇavo dubbhago kāḷakaṇṇī, kumārikā pana mahāpuññā. Tassa taṃ disvā cittaṃ na allīyati. So taṃ arocentopi ‘‘ācariyassa vacanaṃ na bhindissāmī’’ti sampaṭicchi. Ācariyo dhītaraṃ tassa adāsi. So rattibhāge alaṅkatasirisayane nipanno tāya āgantvā sayanaṃ abhiruḷhamattāya aṭṭīyamāno harāyamāno jigucchamāno pakampamāno otaritvā bhūmiyaṃ nipajji. Sāpi otaritvā tassa santikaṃ gantvā nipajji, so uṭṭhāya sayanaṃ abhiruhi. Sāpi puna sayanaṃ abhiruhi, so puna sayanā otaritvā bhūmiyaṃ nipajji. Kāḷakaṇṇī nāma siriyā saddhiṃ na sameti. Kumārikā sayaneyeva nipajji, so bhūmiyaṃ sayi.</p>

<p rend="bodytext">Evaṃ sattāhaṃ vītināmetvā taṃ ādāya ācariyaṃ vanditvā nikkhami, antarāmagge ālāpasallāpamattampi natthi. Anicchamānāva ubhopi mithilaṃ sampattā. Atha piṅguttaro nagarā avidūre phalasampannaṃ udumbararukkhaṃ disvā khudāya pīḷito taṃ abhiruhitvā phalāni khādi. Sāpi chātajjhattā rukkhamūlaṃ gantvā ‘‘sāmi, mayhampi phalāni pātethā’’ti āha. Kiṃ tava hatthapādā natthi, sayaṃ abhiruhitvā khādāti. Sā abhiruhitvā khādi. So tassā abhiruḷhabhāvaṃ <pb ed="M" n="6.0187" /> ñatvā khippaṃ otaritvā rukkhaṃ <pb ed="P" n="6.0348" /> kaṇṭakehi parikkhipitvā ‘‘muttomhi kāḷakaṇṇiyā’’ti vatvā palāyi. Sāpi otarituṃ asakkontī tattheva nisīdi. Atha rājā uyyāne kīḷitvā hatthikkhandhe nisinno sāyanhasamaye nagaraṃ pavisanto taṃ disvā paṭibaddhacitto hutvā ‘‘sapariggahā, apariggahā’’ti pucchāpesi. Sāpi ‘‘atthi me, sāmi, kuladattiko pati, so pana maṃ idha nisīdāpetvā chaḍḍetvā palāto’’ti āha. Amacco taṃ kāraṇaṃ rañño ārocesi. Rājā ‘‘asāmikabhaṇḍaṃ nāma rañño pāpuṇātī’’ti taṃ otāretvā hatthikkhandhaṃ āropetvā nivesanaṃ netvā abhisiñcitvā aggamahesiṭṭhāne ṭhapesi. Sā tassa piyā ahosi manāpā. Udumbararukkhe laddhattā ‘‘udumbaradevī’’tvevassā nāmaṃ sañjāniṃsu.</p>

<p rend="bodytext">Athekadivasaṃ <pb ed="V" n="6.0177" /> rañño uyyānagamanatthāya dvāragāmavāsikehi maggaṃ paṭijaggāpesuṃ. Piṅguttaropi bhatiṃ karonto kacchaṃ bandhitvā kuddālena maggaṃ tacchi. Magge aniṭṭhiteyeva rājā udumbaradeviyā saddhiṃ rathe nisīditvā nikkhami. Udumbaradevī kāḷakaṇṇiṃ maggaṃ tacchantaṃ disvā ‘‘evarūpaṃ siriṃ dhāretuṃ nāsakkhi ayaṃ kāḷakaṇṇī’’ti taṃ olokentī hasi. Rājā hasamānaṃ disvā kujjhitvā ‘‘kasmā hasī’’ti pucchi. Deva, ayaṃ maggatacchako puriso mayhaṃ porāṇakasāmiko, esa maṃ udumbararukkhaṃ āropetvā kaṇṭakehi parikkhipitvā gato, imāhaṃ oloketvā ‘‘evarūpaṃ siriṃ dhāretuṃ nāsakkhi kāḷakaṇṇī aya’’nti cintetvā hasinti. Rājā ‘‘tvaṃ musāvādaṃ kathesi, aññaṃ kañci purisaṃ disvā tayā hasitaṃ bhavissati, taṃ māressāmī’’ti asiṃ aggahesi. Sā bhayappattā ‘‘deva, paṇḍite tāva pucchathā’’ti āha. Rājā senakaṃ pucchi ‘‘senaka, imissā vacanaṃ tvaṃ saddahasī’’ti. ‘‘Na saddahāmi, deva, ko nāma evarūpaṃ itthiratanaṃ pahāya gamissatī’’ti. Sā tassa kathaṃ sutvā atirekataraṃ bhītā ahosi. Atha rājā ‘‘senako kiṃ jānāti, paṇḍitaṃ pucchissāmī’’ti cintetvā taṃ pucchanto imaṃ gāthamāha –</p>

<p rend="gatha1">‘‘Itthī siyā rūpavatī, sā ca sīlavatī siyā;</p>

<p rend="gathalast">Puriso taṃ na iccheyya, saddahāsi mahosadhā’’ti. (jā. 1.2.83);</p>

<p rend="bodytext">Tattha <pb ed="P" n="6.0349" /><hi rend="bold">sīlavatī</hi>ti ācāraguṇasampannā.</p>

<p rend="bodytext">Taṃ <pb ed="M" n="6.0188" /> sutvā paṇḍito gāthamāha –</p>

<p rend="gatha1">‘‘Saddahāmi mahārāja, puriso dubbhago siyā;</p>

<p rend="gathalast">Sirī ca kāḷakaṇṇī ca, na samenti kudācana’’nti. (jā. 1.2.84);</p>

<p rend="bodytext">Tattha <hi rend="bold">na samentī</hi>ti samuddassa orimatīrapārimatīrāni viya ca gaganatalapathavitalāni viya ca na samāgacchanti.</p>

<p rend="bodytext">Rājā tassa vacanena taṃ kāraṇaṃ sutvā tassā na kujjhi, hadayamassa nibbāyi. So tassa tussitvā ‘‘sace paṇḍito nābhavissa, ajjāhaṃ bālasenakassa kathāya evarūpaṃ itthiratanaṃ hīno assaṃ, taṃ nissāya mayā esā laddhā’’ti satasahassena pūjaṃ kāresi. Devīpi <pb ed="V" n="6.0178" /> rājānaṃ vanditvā ‘‘deva, paṇḍitaṃ nissāya mayā jīvitaṃ laddhaṃ, imāhaṃ kaniṭṭhabhātikaṭṭhāne ṭhapetuṃ varaṃ yācāmī’’ti āha. ‘‘Sādhu, devi, gaṇhāhi, dammi te vara’’nti. ‘‘Deva, ajja paṭṭhāya mama kaniṭṭhaṃ vinā kiñci madhurarasaṃ na khādissāmi, ito paṭṭhāya velāya vā avelāya vā dvāraṃ vivarāpetvā imassa madhurarasaṃ pesetuṃ labhanakavaraṃ gaṇhāmī’’ti. ‘‘Sādhu, bhadde, imañca varaṃ gaṇhāhī’’ti.</p>

<p rend="centre">Sirikāḷakaṇṇipañho niṭṭhito.</p>

<p rend="centre">Meṇḍakapañho</p>

<p rend="bodytext">Aparasmiṃ divase rājā katapātarāso pāsādassa dīghantare caṅkamanto vātapānantarena olokento ekaṃ eḷakañca sunakhañca mittasanthavaṃ karontaṃ addasa. So kira eḷako hatthisālaṃ gantvā hatthissa purato khittaṃ anāmaṭṭhatiṇaṃ khādi. Atha naṃ hatthigopakā pothetvā nīhariṃsu. So viravitvā palāyi. Atha naṃ eko puriso vegenāgantvā piṭṭhiyaṃ daṇḍena tiriyaṃ pahari. So piṭṭhiṃ onāmetvā vedanāppatto hutvā gantvā rājagehassa mahābhittiṃ nissāya piṭṭhikāya nipajji. Taṃ divasameva rañño mahānase aṭṭhicammādīni khāditvā vaḍḍhitasunakho bhattakārake bhattaṃ sampādetvā bahi ṭhatvā sarīre sedaṃ nibbāpente macchamaṃsagandhaṃ ghāyitvā taṇhaṃ adhivāsetuṃ asakkonto mahānasaṃ <pb ed="M" n="6.0189" /> pavisitvā bhājanapidhānaṃ pātetvā maṃsaṃ <pb ed="P" n="6.0350" /> khādi. Atha bhattakārako bhājanasaddena pavisitvā taṃ disvā dvāraṃ pidahitvā taṃ leḍḍudaṇḍādīhi pothesi. So khāditamaṃsaṃ mukheneva chaḍḍetvā viravitvā nikkhami. Bhattakārakopi tassa nikkhantabhāvaṃ ñatvā anubandhitvā piṭṭhiyaṃ daṇḍena tiriyaṃ pahari. So vedanāppatto piṭṭhiṃ onāmetvā ekaṃ pādaṃ ukkhipitvā eḷakassa nipannaṭṭhānameva pāvisi. Atha naṃ eḷako ‘‘samma, kiṃ piṭṭhiṃ onāmetvā āgacchasi, kiṃ te vāto vijjhatī’’ti pucchi. Sunakhopi ‘‘tvampi piṭṭhiṃ onāmetvā nipannosi, kiṃ te vāto vijjhatī’’ti pucchi. Te aññamaññaṃ attano pavattiṃ ārocesuṃ.</p>

<p rend="bodytext">Atha naṃ eḷako pucchi ‘‘kiṃ pana tvaṃ puna bhattagehaṃ gantuṃ sakkhissasi sammā’’ti? ‘‘Na sakkhissāmi, samma, gatassa me jīvitaṃ natthī’’ti. ‘‘Tvaṃ pana puna hatthisālaṃ gantuṃ sakkhissasī’’ti. ‘‘Mayāpi tattha gantuṃ na sakkā, gatassa me jīvitaṃ natthī’’ti. Te ‘‘kathaṃ nu kho mayaṃ idāni jīvissāmā’’ti upāyaṃ cintesuṃ. Atha naṃ eḷako āha – ‘‘sace mayaṃ samaggavāsaṃ <pb ed="V" n="6.0179" /> vasituṃ sakkoma, attheko upāyo’’ti. ‘‘Tena hi kathehī’’ti. ‘‘Samma, tvaṃ ito paṭṭhāya hatthisālaṃ yāhi, ‘‘nāyaṃ tiṇaṃ khādatī’’ti tayi hatthigopakā āsaṅkaṃ na karissanti, tvaṃ mama tiṇaṃ āhareyyāsi. Ahampi bhattagehaṃ pavisissāmi, ‘‘nāyaṃ maṃsakhādako’’ti bhattakārako mayi āsaṅkaṃ na karissati, ahaṃ te maṃsaṃ āharissāmī’’ti. Te ‘‘sundaro upāyo’’ti ubhopi sampaṭicchiṃsu. Sunakho hatthisālaṃ gantvā tiṇakalāpaṃ ḍaṃsitvā āgantvā mahābhittipiṭṭhikāya ṭhapesi. Itaropi bhattagehaṃ gantvā maṃsakhaṇḍaṃ mukhapūraṃ ḍaṃsitvā ānetvā tattheva ṭhapesi. Sunakho maṃsaṃ khādi, eḷako tiṇaṃ khādi. Te iminā upāyena samaggā sammodamānā mahābhittipiṭṭhikāya vasanti. Rājā tesaṃ mittasanthavaṃ disvā cintesi ‘‘adiṭṭhapubbaṃ vata me kāraṇaṃ diṭṭhaṃ, ime paccāmittā hutvāpi samaggavāsaṃ vasanti. Idaṃ kāraṇaṃ gahetvā pañhaṃ katvā pañca paṇḍite pucchissāmi, imaṃ pañhaṃ ajānantaṃ raṭṭhā pabbājessāmi, taṃ jānantassa ‘evarūpo paṇḍito natthī’ti <pb ed="P" n="6.0351" /> mahāsakkāraṃ karissāmi. Ajja tāva avelā, sve upaṭṭhānaṃ āgatakāle pucchissāmī’’ti. So punadivase paṇḍitesu āgantvā nisinnesu pañhaṃ pucchanto imaṃ gāthamāha –</p>

<p rend="gatha1">‘‘Yesaṃ <pb ed="M" n="6.0190" /> na kadāci bhūtapubbaṃ, sakhyaṃ sattapadampimasmi loke;</p>

<p rend="gathalast">Jātā amittā duve sahāyā, paṭisandhāya caranti kissa hetū’’ti. (jā. 1.12.94);</p>

<p rend="bodytext">Tattha <hi rend="bold">paṭisandhāyā</hi>ti saddahitvā ghaṭitā hutvā.</p>

<p rend="bodytext">Idañca pana vatvā puna evamāha –</p>

<p rend="gatha1">‘‘Yadi me ajja pātarāsakāle, pañhaṃ na sakkuṇeyyātha vattumetaṃ;</p>

<p rend="gathalast">Raṭṭhā pabbājayissāmi vo sabbe, na hi mattho duppaññajātikehī’’ti. (jā. 1.12.95);</p>

<p rend="bodytext">Tadā pana senako aggāsane nisinno ahosi, paṇḍito pana pariyante nisinno. So taṃ pañhaṃ upadhārento tamatthaṃ adisvā cintesi ‘‘ayaṃ rājā dandhadhātuko imaṃ pañhaṃ cintetvā saṅkharituṃ asamattho, kiñcideva, tena diṭṭhaṃ bhavissati, ekadivasaṃ okāsaṃ labhanto imaṃ pañhaṃ nīharissāmi, senako kenaci upāyena ajjekadivasamattaṃ adhivāsāpetū’’ti. Itarepi cattāro <pb ed="V" n="6.0180" /> paṇḍitā andhakāragabbhaṃ paviṭṭhā viya na kiñci passiṃsu. Senako ‘‘kā nu kho mahosadhassa pavattī’’ti bodhisattaṃ olokesi. Sopi taṃ olokesi. Senako bodhisattassa olokitākāreneva tassa adhippāyaṃ ñatvā ‘‘paṇḍitassapi na upaṭṭhāti, tenekadivasaṃ okāsaṃ icchati, pūressāmissa manoratha’’nti cintetvā raññā saddhiṃ vissāsena mahāhasitaṃ hasitvā ‘‘kiṃ, mahārāja, sabbeva amhe pañhaṃ kathetuṃ asakkonte raṭṭhā pabbājessasi, etampi ‘eko gaṇṭhipañho’ti tvaṃ sallakkhesi, na mayaṃ etaṃ kathetuṃ na sakkoma, apica kho thokaṃ adhivāsehi. Gaṇṭhipañho esa, na sakkoma mahājanamajjhe kathetuṃ, ekamante cintetvā pacchā tumhākaṃ kathessāma <pb ed="P" n="6.0352" />, okāsaṃ no dehī’’ti mahāsattaṃ oloketvā imaṃ gāthādvayamāha –</p>

<p rend="gatha1">‘‘Mahājanasamāgamamhi <pb ed="M" n="6.0191" /> ghore, janakolāhalasaṅgamamhi jāte;</p>

<p rend="gathalast">Vikkhittamanā anekacittā, pañhaṃ na sakkuṇoma vattumetaṃ.</p>

<p rend="gatha1">‘‘Ekaggacittāva ekamekā, rahasi gatā atthaṃ nicintayitvā;</p>

<p rend="gathalast">Paviveke sammasitvāna dhīrā, atha vakkhanti janinda etamattha’’nti. (jā. 1.12.96-97);</p>

<p rend="bodytext">Tattha <hi rend="bold">sammasitvānā</hi>ti kāyacittaviveke ṭhitā ime dhīrā imaṃ pañhaṃ sammasitvā atha vo etaṃ atthaṃ vakkhanti.</p>

<p rend="bodytext">Rājā tassa kathaṃ sutvā anattamano hutvāpi ‘‘sādhu cintetvā kathetha, akathente pana vo pabbājessāmī’’ti tajjesiyeva. Cattāro paṇḍitā pāsādā otariṃsu. Senako itare āha – ‘‘sammā, rājā sukhumapañhaṃ pucchi, akathite mahantaṃ bhayaṃ bhavissati, sappāyabhojanaṃ bhuñjitvā sammā upadhārethā’’ti. Te attano attano gehaṃ gatā. Paṇḍitopi uṭṭhāya udumbaradeviyā santikaṃ gantvā ‘‘devi, ajja vā hiyyo vā rājā kattha ciraṃ aṭṭhāsī’’ti pucchi. ‘‘Tāta, dīghantare vātapānena olokento caṅkamatī’’ti. Tato paṇḍito cintesi ‘‘raññā iminā passena kiñci diṭṭhaṃ bhavissatī’’ti. So tattha gantvā bahi olokento eḷakasunakhānaṃ kiriyaṃ disvā ‘‘ime disvā raññā pañho abhisaṅkhato’’ti sanniṭṭhānaṃ katvā gehaṃ gato. Itarepi tayo cintetvā kiñci adisvā senakassa santikaṃ agamaṃsu. So te pucchi ‘‘diṭṭho vo pañho’’ti. ‘‘Na diṭṭho ācariyā’’ti. ‘‘Yadi evaṃ rājā vo pabbājessati, kiṃ karissathā’’ti? ‘‘Tumhehi pana diṭṭho’’ti? ‘‘Ahampi na passāmī’’ti. ‘‘Tumhesu <pb ed="V" n="6.0181" /> apassantesu mayaṃ kiṃ passāma, rañño pana santike ‘cintetvā kathessāmā’ti sīhanādaṃ naditvā āgatamhā, akathite amhe rājā kujjhissati, kiṃ karoma, ayaṃ pañho na sakkā amhehi daṭṭhuṃ <pb ed="P" n="6.0353" />, paṇḍitena pana sataguṇaṃ sahassaguṇaṃ satasahassaguṇaṃ katvā cintito bhavissati, etha tassa santikaṃ gacchāmā’’ti te cattāro paṇḍitā bodhisattassa gharadvāraṃ āgatabhāvaṃ <pb ed="M" n="6.0192" /> ārocāpetvā ‘‘pavisantu paṇḍitā’’ti vutte gehaṃ pavisitvā paṭisanthāraṃ katvā ekamantaṃ ṭhitā mahāsattaṃ pucchiṃsu ‘‘kiṃ pana, paṇḍita, cintito pañho’’ti? ‘‘Āma, cintito, mayi acintente añño ko cintayissatī’’ti. ‘‘Tena hi paṇḍita amhākampi kathethā’’ti.</p>

<p rend="bodytext">Paṇḍito ‘‘sacāhaṃ etesaṃ na kathessāmi, rājā te raṭṭhā pabbājessati, maṃ pana sattahi ratanehi pūjessati, ime andhabālā mā vinassantu, kathessāmi tesa’’nti cintetvā te cattāropi nīcāsane nisīdāpetvā añjaliṃ paggaṇhāpetvā raññā diṭṭhataṃ ajānāpetvā ‘‘raññā pucchitakāle evaṃ katheyyāthā’’ti catunnampi catasso gāthāyo bandhitvā pāḷimeva uggaṇhāpetvā uyyojesi. Te dutiyadivase rājupaṭṭhānaṃ gantvā paññattāsane nisīdiṃsu. Rājā senakaṃ pucchi ‘‘ñāto te, senaka, pañho’’ti? ‘‘Mahārāja, mayi ajānante añño ko jānissatī’’ti. ‘‘Tena hi kathehī’’ti. ‘‘Suṇātha devā’’ti so uggahitaniyāmeneva gāthamāha –</p>

<p rend="gatha1">‘‘Uggaputtarājaputtiyānaṃ, urabbhassa maṃsaṃ piyaṃ manāpaṃ;</p>

<p rend="gathalast">Na sunakhassa te adenti maṃsaṃ, atha meṇḍassa suṇena sakhyamassā’’ti. (jā. 1.12.98);</p>

<p rend="bodytext">Tattha <hi rend="bold">uggaputtarājaputtiyāna</hi>nti uggatānaṃ amaccaputtānañceva rājaputtānañca.</p>

<p rend="bodytext">Gāthaṃ vatvāpi senako atthaṃ na jānāti. Rājā pana attano diṭṭhabhāvena pajānāti, tasmā ‘‘senakena tāva ñāto’’ti pukkusaṃ pucchi. Sopissa ‘‘kiṃ ahampi apaṇḍito’’ti vatvā uggahitaniyāmeneva gāthamāha –</p>

<p rend="gatha1">‘‘Cammaṃ vihananti eḷakassa, assapiṭṭhattharassukhassa hetu;</p>

<p rend="gathalast">Na ca te sunakhassa attharanti, atha meṇḍassa suṇena sakhyamassā’’ti. (jā. 1.12.99);</p>

<p rend="bodytext">Tassapi <pb ed="V" n="6.0182" /><pb ed="M" n="6.0193" /><pb ed="P" n="6.0354" /> attho apākaṭoyeva. Rājā pana attano pākaṭattā ‘‘imināpi pukkusena ñāto’’ti kāmindaṃ pucchi. Sopi uggahitaniyāmeneva gāthamāha –</p>

<p rend="gatha1">‘‘Āvellitasiṅgiko hi meṇḍo, na ca sunakhassa visāṇakāni atthi;</p>

<p rend="gathalast">Tiṇabhakkho maṃsabhojano ca, atha meṇḍassa suṇena sakhyamassā’’ti. (jā. 1.12.100);</p>

<p rend="bodytext">Rājā ‘‘imināpi ñāto’’ti devindaṃ pucchi. Sopi uggahitaniyāmeneva gāthamāha –</p>

<p rend="gatha1">‘‘Tiṇamāsi palāsamāsi meṇḍo, na ca sunakho tiṇamāsi no palāsaṃ;</p>

<p rend="gathalast">Gaṇheyya suṇo sasaṃ biḷāraṃ, atha meṇḍassa suṇena sakhyamassā’’ti. (jā. 1.12.101);</p>

<p rend="bodytext">Tattha <hi rend="bold">tiṇamāsi palāsamāsī</hi>ti tiṇakhādako ceva paṇṇakhādako ca. <hi rend="bold">No palāsa</hi>nti paṇṇampi na khādati.</p>

<p rend="bodytext">Atha rājā paṇḍitaṃ pucchi – ‘‘tāta, tvampi imaṃ pañhaṃ jānāsī’’ti? ‘‘Mahārāja, avīcito yāva bhavaggā maṃ ṭhapetvā ko añño etaṃ jānissatī’’ti. ‘‘Tena hi kathehī’’ti. ‘‘Suṇa mahārājā’’ti tassa pañhassa attano pākaṭabhāvaṃ pakāsento gāthādvayamāha –</p>

<p rend="gatha1">‘‘Aṭṭhaḍḍhapado catuppadassa, meṇḍo aṭṭhanakho adissamāno;</p>

<p rend="gathalast">Chādiyamāharatī ayaṃ imassa, maṃsaṃ āharatī ayaṃ amussa.</p>

<p rend="gatha1">‘‘Pāsādavaragato videhaseṭṭho, vītihāraṃ aññamaññabhojanānaṃ;</p>

<p rend="gathalast">Addakkhi kira sakkhikaṃ janindo, bubhukkassa puṇṇaṃmukhassa ceta’’nti. (jā. 1.12.102-103);</p>

<p rend="bodytext">Tattha <pb ed="M" n="6.0194" /><hi rend="bold">aṭṭhaḍḍhapado</hi>ti byañjanakusalatāya eḷakassa catuppādaṃ sandhāyāha. <hi rend="bold">Meṇḍo</hi>ti eḷako. <hi rend="bold">Aṭṭhanakho</hi>ti ekekasmiṃ pāde dvinnaṃ dvinnaṃ khurānaṃ vasenetaṃ vuttaṃ. <hi rend="bold">Adissamāno</hi>ti maṃsaṃ āharaṇakāle apaññāyamāno. <hi rend="bold">Chādiya</hi>nti gehacchadanaṃ. Tiṇanti attho. <hi rend="bold">Ayaṃ imassā</hi>ti <pb ed="P" n="6.0355" /> sunakho <pb ed="V" n="6.0183" /> eḷakassa. <hi rend="bold">Vītihāra</hi>nti vītiharaṇaṃ. <hi rend="bold">Aññamaññabhojanāna</hi>nti aññamaññassa bhojanānaṃ. Meṇḍo hi sunakhassa bhojanaṃ harati, so tassa vītiharati, sunakhopi tassa harati, itaro vītiharati. <hi rend="bold">Addakkhī</hi>ti taṃ tesaṃ aññamaññabhojanānaṃ vītiharaṇaṃ sakkhikaṃ attano paccakkhaṃ katvā addasa. <hi rend="bold">Bubhukkassā</hi>ti bhubhūti saddakaraṇasunakhassa. <hi rend="bold">Puṇṇaṃmukhassā</hi>ti meṇḍassa. Imesaṃ etaṃ mittasanthavaṃ rājā sayaṃ passīti.</p>

<p rend="bodytext">Rājā itarehi bodhisattaṃ nissāya ñātabhāvaṃ ajānanto ‘‘pañca paṇḍitā attano attano ñāṇabalena jāniṃsū’’ti maññamāno somanassappatto hutvā imaṃ gāthamāha –</p>

<p rend="gatha1">‘‘Lābhā vata me anapparūpā, yassa medisā paṇḍitā kulamhi;</p>

<p rend="gathalast">Pañhassa gambhīragataṃ nipuṇamatthaṃ, paṭivijjhanti subhāsitena dhīrā’’ti. (jā. 1.12.104);</p>

<p rend="bodytext">Tattha <hi rend="bold">paṭivijjhantī</hi>ti subhāsitena te viditvā kathenti.</p>

<p rend="bodytext">Atha nesaṃ ‘‘tuṭṭhena nāma tuṭṭhākāro kattabbo’’ti taṃ karonto imaṃ gāthamāha –</p>

<p rend="gatha1">‘‘Assatarirathañca ekamekaṃ, phītaṃ gāmavarañca ekamekaṃ;</p>

<p rend="gathalast">Sabbesaṃ vo dammi paṇḍitānaṃ, paramappatītamano subhāsitenā’’ti. (jā. 1.12.105);</p>

<p rend="bodytext">Iti vatvā tesaṃ taṃ sabbaṃ dāpesi.</p>

<p rend="centre">Dvādasanipāte meṇḍakapañho niṭṭhito.</p>

<p rend="centre">Sirimantapañho</p>

<p rend="bodytext">Udumbaradevī <pb ed="M" n="6.0195" /> pana itarehi paṇḍitaṃ nissāya pañhassa ñātabhāvaṃ ñatvā ‘‘raññā muggaṃ māsena nibbisesakaṃ karontena viya pañcannaṃ samakova sakkāro kato, nanu mayhaṃ kaniṭṭhassa visesaṃ sakkāraṃ kātuṃ vaṭṭatī’’ti cintetvā rañño santikaṃ gantvā pucchi ‘‘deva, kena vo pañho <pb ed="V" n="6.0184" /> kathito’’ti? ‘‘Pañcahi paṇḍitehi, bhadde’’ti. ‘‘Deva, cattāro janā taṃ pañhaṃ kaṃ nissāya jāniṃsū’’ti? ‘‘Na jānāmi, bhadde’’ti. ‘‘Mahārāja, kiṃ te jānanti, paṇḍito pana ‘mā nassantu ime bālā’ti pañhaṃ uggaṇhāpesi, tumhe sabbesaṃ <pb ed="P" n="6.0356" /> samakaṃ sakkāraṃ karotha, ayuttametaṃ, paṇḍitassa visesakaṃ kātuṃ vaṭṭatī’’ti. Rājā ‘‘attānaṃ nissāya ñātabhāvaṃ na kathesī’’ti paṇḍitassa tussitvā atirekataraṃ sakkāraṃ kātukāmo cintesi ‘‘hotu mama puttaṃ ekaṃ pañhaṃ pucchitvā kathitakāle mahantaṃ sakkāraṃ karissāmī’’ti. So pañhaṃ cintento sirimantapañhaṃ cintetvā ekadivasaṃ pañcannaṃ paṇḍitānaṃ upaṭṭhānaṃ āgantvā sukhanisinnakāle senakaṃ āha – ‘‘senaka, pañhaṃ pucchissāmī’’ti. ‘‘Puccha devā’’ti. Rājā sirimantapañhe paṭhamaṃ gāthamāha –</p>

<p rend="gatha1">‘‘Paññāyupetaṃ siriyā vihīnaṃ, yasassinaṃ vāpi apetapaññaṃ;</p>

<p rend="gathalast">Pucchāmi taṃ senaka etamatthaṃ, kamettha seyyo kusalā vadantī’’ti. (jā. 1.15.83);</p>

<p rend="bodytext">Tattha <hi rend="bold">kamettha seyyo</hi>ti imesu dvīsu kataraṃ paṇḍitā seyyoti vadanti.</p>

<p rend="bodytext">Ayañca kira pañho senakassa vaṃsānugato, tena naṃ khippameva kathesi –</p>

<p rend="gatha1">‘‘Dhīrā ca bālā ca have janinda, sippūpapannā ca asippino ca;</p>

<p rend="gatha2">Sujātimantopi ajātimassa, yasassino pesakarā bhavanti;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.84);</p>

<p rend="bodytext">Tattha <pb ed="M" n="6.0196" /><hi rend="bold">pañño nihīno</hi>ti paññavā nihīno, issarova uttamoti attho.</p>

<p rend="bodytext">Rājā tassa vacanaṃ sutvā itare tayo apucchitvā saṅghanavakaṃ hutvā nisinnaṃ mahosadhapaṇḍitaṃ āha –</p>

<p rend="gatha1">‘‘Tuvampi pucchāmi anomapañña, mahosadha kevaladhammadassi;</p>

<p rend="gathalast">Bālaṃ yasassiṃ paṇḍitaṃ appabhogaṃ, kamettha seyyo kusalā vadantī’’ti. (jā. 1.15.85);</p>

<p rend="bodytext">Tattha <pb ed="V" n="6.0185" /><hi rend="bold">kevaladhammadassī</hi>ti sabbadhammadassi.</p>

<p rend="bodytext">Athassa <pb ed="P" n="6.0357" /> mahāsatto ‘‘suṇa, mahārājā’’ti vatvā kathesi –</p>

<p rend="gatha1">‘‘Pāpāni kammāni karoti bālo, idhameva seyyo iti maññamāno;</p>

<p rend="gatha2">Idhalokadassī paralokamadassī, ubhayattha bālo kalimaggahesi;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.86);</p>

<p rend="bodytext">Tattha <hi rend="bold">idhameva seyyo</hi>ti idhaloke issariyameva mayhaṃ seṭṭhanti maññamāno. <hi rend="bold">Kalimaggahesī</hi>ti bālo issariyamānena pāpakammaṃ katvā nirayādiṃ upapajjanto paraloke ca puna tato āgantvā nīcakule dukkhabhāvaṃ patvā nibbattamāno idhaloke cāti ubhayattha parājayameva gaṇhāti. Etampi kāraṇaṃ ahaṃ disvā paññāsampannova uttamo, issaro pana bālo na uttamoti vadāmi.</p>

<p rend="bodytext">Evaṃ vutte rājā senakaṃ oloketvā ‘‘nanu mahosadho paññavantameva uttamoti vadatī’’ti āha. Senako ‘‘mahārāja, mahosadho daharo, ajjāpissa mukhe khīragandho vāyati, kimesa jānātī’’ti vatvā imaṃ gāthamāha –</p>

<p rend="gatha1">‘‘Nisippametaṃ <pb ed="M" n="6.0197" /> vidadhāti bhogaṃ, na bandhuvā na sarīravaṇṇo yo;</p>

<p rend="gatha2">Passeḷamūgaṃ sukhamedhamānaṃ, sirī hi naṃ bhajate goravindaṃ;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti.</p>

<p rend="bodytext">Tattha <hi rend="bold">eḷamūga</hi>nti paggharitalālamukhaṃ. <hi rend="bold">Goravinda</hi>nti so kira tasmiṃyeva nagare asītikoṭivibhavo seṭṭhi virūpo. Nāssa putto na ca dhītā, na kiñci sippaṃ jānāti. Kathentassapissa hanukassa ubhohipi passehi lālādhārā paggharati. Devaccharā viya dve itthiyo sabbālaṅkārehi vibhūsitā supupphitāni nīluppalāni gahetvā ubhosu passesu ṭhitā taṃ lālaṃ nīluppalehi sampaṭicchitvā nīluppalāni vātapānena chaḍḍenti. Surāsoṇḍāpi pānāgāraṃ pavisantā nīluppalehi atthe sati tassa gehadvāraṃ gantvā ‘‘sāmi goravinda, seṭṭhī’’ti vadanti. So tesaṃ saddaṃ sutvā vātapāne ṭhatvā ‘‘kiṃ, tātā’’ti vadati. Athassa lālādhārā paggharati <pb ed="V" n="6.0186" />. Tā itthiyo taṃ nīluppalehi sampaṭicchitvā nīluppalāni antaravīthiyaṃ khipanti. Surādhuttā tāni gahetvā <pb ed="P" n="6.0358" /> udakena vikkhāletvā piḷandhitvā pānāgāraṃ pavisanti. Evaṃ sirisampanno ahosi. Senako taṃ udāharaṇaṃ katvā dassento evamāha.</p>

<p rend="bodytext">Taṃ sutvā rājā ‘‘kīdisaṃ, tāta, mahosadhapaṇḍitā’’ti āha. Paṇḍito ‘‘deva, kiṃ senako jānāti, odanasitthaṭṭhāne kāko viya dadhiṃ pātuṃ āraddhasunakho viya ca yasameva passati, sīse patantaṃ mahāmuggaraṃ na passati, suṇa, devā’’ti vatvā imaṃ gāthamāha –</p>

<p rend="gatha1">‘‘Laddhā sukhaṃ majjati appapañño, dukkhena phuṭṭhopi pamohameti;</p>

<p rend="gatha2">Āgantunā dukkhasukhena phuṭṭho, pavedhati vāricarova ghamme;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.88);</p>

<p rend="bodytext">Tattha <pb ed="M" n="6.0198" /><hi rend="bold">sukha</hi>nti issariyasukhaṃ labhitvā bālo pamajjati, pamatto samāno pāpaṃ karoti. <hi rend="bold">Dukkhenā</hi>ti kāyikacetasikadukkhena. <hi rend="bold">Āgantunā</hi>ti na ajjhattikena. Sattānañhi sukhampi dukkhampi āgantukameva, na niccapavattaṃ. <hi rend="bold">Ghamme</hi>ti udakā uddharitvā ātape khittamaccho viya.</p>

<p rend="bodytext">Taṃ sutvā rājā ‘‘kīdisaṃ ācariyā’’ti āha. Senako ‘‘deva, kimesa jānāti, tiṭṭhantu tāva manussā, araññe jātarukkhesupi phalasampannameva bahū vihaṅgamā bhajantī’’ti vatvā imaṃ gāthamāha –</p>

<p rend="gatha1">‘‘Dumaṃ yathā sāduphalaṃ araññe, samantato samabhisaranti pakkhī;</p>

<p rend="gatha2">Evampi aḍḍhaṃ sadhanaṃ sabhogaṃ, bahujjano bhajati atthahetu;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.89);</p>

<p rend="bodytext">Tattha <hi rend="bold">bahujjano</hi>ti mahājano.</p>

<p rend="bodytext">Taṃ sutvā rājā ‘‘kīdisaṃ tātā’’ti āha. Paṇḍito ‘‘kimesa mahodaro jānāti, suṇa, devā’’ti vatvā imaṃ gāthamāha –</p>

<p rend="gatha1">‘‘Na <pb ed="V" n="6.0187" /> sādhu balavā bālo, sāhasā vindate dhanaṃ;</p>

<p rend="gatha2">Kandantametaṃ dummedhaṃ, kaḍḍhanti nirayaṃ bhusaṃ;</p>

<p rend="gathalast">Etampi <pb ed="P" n="6.0359" /> disvāna ahaṃ vadāmi, paññova seyyo na yasassi bālo’’ti. (jā. 1.15.90);</p>

<p rend="bodytext">Tattha <hi rend="bold">sāhasā</hi>ti sāhasena sāhasikakammaṃ katvā janaṃ pīḷetvā dhanaṃ vindati. Atha naṃ nirayapālā kandantameva dummedhaṃ balavavedanaṃ nirayaṃ kaḍḍhanti.</p>

<p rend="bodytext">Puna <pb ed="M" n="6.0199" /> raññā ‘‘kiṃ senakā’’ti vutte senako imaṃ gāthamāha –</p>

<p rend="gatha1">‘‘Yā kāci najjo gaṅgamabhissavanti, sabbāva tā nāmagottaṃ jahanti;</p>

<p rend="gatha2">Gaṅgā samuddaṃ paṭipajjamānā, na khāyate iddhiṃ paññopi loke;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.91);</p>

<p rend="bodytext">Tattha <hi rend="bold">najjo</hi>ti ninnā hutvā sandamānā antamaso kunnadiyopi gaṅgaṃ abhissavanti. <hi rend="bold">Jahantī</hi>ti gaṅgātveva saṅkhyaṃ gacchanti, attano nāmagottaṃ jahanti. <hi rend="bold">Na khāyate</hi>ti sāpi gaṅgā samuddaṃ paṭipajjamānā na paññāyati, samuddotveva nāmaṃ labhati. Evameva mahāpaññopi issarasantikaṃ patto na khāyati na paññāyati,samuddaṃ paviṭṭhagaṅgā viya hoti.</p>

<p rend="bodytext">Puna rājā ‘‘kiṃ paṇḍitā’’ti āha. So ‘‘suṇa, mahārājā’’ti vatvā imaṃ gāthādvayamāha –</p>

<p rend="gatha1">‘‘Yametamakkhā udadhiṃ mahantaṃ, savanti najjo sabbakālamasaṅkhyaṃ;</p>

<p rend="gathalast">So sāgaro niccamuḷāravego, velaṃ na acceti mahāsamuddo.</p>

<p rend="gatha1">‘‘Evampi bālassa pajappitāni, paññaṃ na acceti sirī kadāci;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.92-93);</p>

<p rend="bodytext">Tattha <pb ed="V" n="6.0188" /><hi rend="bold">yametamakkhā</hi>ti yaṃ etaṃ akkhāsi vadesi. <hi rend="bold">Asaṅkhya</hi>nti agaṇanaṃ. <hi rend="bold">Velaṃ na accetī</hi>ti uḷāravegopi hutvā ūmisahassaṃ ukkhipitvāpi velaṃ atikkamituṃ na sakkoti, velaṃ patvā avassaṃ sabbā ūmiyo bhijjanti. <hi rend="bold">Evampi bālassa pajappitānī</hi>ti bālassa vacanānipi evameva paññavantaṃ atikkamituṃ na <pb ed="P" n="6.0360" /> sakkonti, taṃ patvāva bhijjanti. <hi rend="bold">Paññaṃ na accetī</hi>ti paññavantaṃ sirimā nāma nātikkamati. Na hi koci manujo atthānatthe uppannakaṅkho taṃchindanatthāya <pb ed="M" n="6.0200" /> paññavantaṃ atikkamitvā bālassa issarassa pādamūlaṃ gacchati, paññavantassa pana pādamūleyeva vinicchayo nāma labbhatīti.</p>

<p rend="bodytext">Taṃ sutvā rājā ‘‘kathaṃ senakā’’ti āha. So ‘‘suṇa, devā’’ti vatvā imaṃ gāthamāha –</p>

<p rend="gatha1">‘‘Asaññato cepi paresamatthaṃ, bhaṇāti sandhānagato yasassī;</p>

<p rend="gatha2">Tasseva taṃ rūhati ñātimajjhe, sirī hi naṃ kārayate na paññā;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.94);</p>

<p rend="bodytext">Tattha <hi rend="bold">asaññato cepī</hi>ti issaro hi sacepi kāyādīhi asaññato dussīlo. <hi rend="bold">Sandhānagato</hi>ti vinicchaye ṭhito hutvā paresaṃ atthaṃ bhaṇati, tasmiṃ vinicchayamaṇḍale mahāparivāraparivutassa musāvādaṃ vatvā sāmikampi assāmikaṃ karontassa tasseva taṃ vacanaṃ ruhati. Sirī hi naṃ tathā kārayate na paññā, tasmā pañño nihīno, sirimāva seyyoti vadāmi.</p>

<p rend="bodytext">Puna raññā ‘‘kiṃ, tātā’’ti vutte paṇḍito ‘‘suṇa, deva, bālasenako kiṃ jānātī’’ti vatvā imaṃ gāthamāha –</p>

<p rend="gatha1">‘‘Parassa vā attano vāpi hetu, bālo musā bhāsati appapañño;</p>

<p rend="gatha2">So nindito hoti sabhāya majjhe, pacchāpi so duggatigāmī hoti;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.95);</p>

<p rend="bodytext">Tato <pb ed="M" n="6.0201" /> senako imaṃ gāthamāha –</p>

<p rend="gatha1">‘‘Atthampi <pb ed="V" n="6.0189" /> ce bhāsati bhūripañño, anāḷhiyo appadhano daliddo;</p>

<p rend="gatha2">Na tassa taṃ rūhati ñātimajjhe, sirī <pb ed="P" n="6.0361" /> ca paññāṇavato na hoti;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.96);</p>

<p rend="bodytext">Tattha <hi rend="bold">atthampī</hi>ti kāraṇampi ce bhāsati. <hi rend="bold">Ñātimajjhe</hi>ti parisamajjhe. <hi rend="bold">Paññāṇavato</hi>ti mahārāja, paññāṇavantassa sirisobhaggappattassa santikaṃ gantvā pakatiyā vijjamānāpi sirī nāma na hoti. So hi tassa santike sūriyuggamane khajjopanako viya khāyatīti dasseti.</p>

<p rend="bodytext">Puna raññā ‘‘kīdisaṃ, tātā’’ti vutte paṇḍito ‘‘kiṃ jānāti, senako, idhalokamattameva oloketi, na paraloka’’nti vatvā imaṃ gāthamāha –</p>

<p rend="gatha1">‘‘Parassa vā attano vāpi hetu, na bhāsati alikaṃ bhūripañño;</p>

<p rend="gatha2">So pūjito hoti sabhāya majjhe, pacchāpi so suggatigāmī hoti;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.97);</p>

<p rend="bodytext">Tato senako gāthamāha –</p>

<p rend="gatha1">‘‘Hatthī gavāssā maṇikuṇḍalā ca, thiyo ca iddhesu kulesu jātā;</p>

<p rend="gatha2">Sabbāva tā upabhogā bhavanti, iddhassa posassa aniddhimanto;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.98);</p>

<p rend="bodytext">Tattha <pb ed="M" n="6.0202" /><hi rend="bold">iddhassā</hi>ti issarassa. <hi rend="bold">Aniddhimanto</hi>ti na kevalaṃ tā nāriyova, atha kho sabbe aniddhimantopi sattā tassa upabhogā bhavanti.</p>

<p rend="bodytext">Tato paṇḍito ‘‘kiṃ esa jānātī’’ti vatvā ekaṃ kāraṇaṃ āharitvā dassento imaṃ gāthamāha –</p>

<p rend="gatha1">‘‘Asaṃvihitakammantaṃ <pb ed="V" n="6.0190" />, bālaṃ dummedhamantinaṃ;</p>

<p rend="gatha1">Sirī jahati dummedhaṃ, jiṇṇaṃva urago tacaṃ;</p>

<p rend="gatha1">Etampi disvāna ahaṃ vadāmi;</p>

<p rend="gathalast">Paññova seyyo na yasassi bālo’’ti. (jā. 1.15.99);</p>

<p rend="bodytext">Tattha <pb ed="P" n="6.0362" /><hi rend="bold">‘‘sirī jahatī’’</hi>ti padassa <hi rend="bold">cetiyajātakena</hi> (jā. 1.8.45 ādayo) attho vaṇṇetabbo.</p>

<p rend="bodytext">Atha senako raññā ‘‘kīdisa’’nti vutte ‘‘deva, kiṃ esa taruṇadārako jānāti, suṇāthā’’ti vatvā ‘‘paṇḍitaṃ appaṭibhānaṃ karissāmī’’ti cintetvā imaṃ gāthamāha –</p>

<p rend="gatha1">‘‘Pañca paṇḍitā mayaṃ bhaddante, sabbe pañjalikā upaṭṭhitā;</p>

<p rend="gatha2">Tvaṃ no abhibhuyya issarosi, sakkova bhūtapati devarājā;</p>

<p rend="gathalast">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.100);</p>

<p rend="bodytext">Idaṃ kira sutvā rājā ‘‘sādhurūpaṃ senakena kāraṇaṃ ābhataṃ, sakkhissati nu kho me putto imassa vādaṃ bhinditvā aññaṃ kāraṇaṃ āharitu’’nti cintetvā ‘‘kīdisaṃ paṇḍitā’’ti āha. Senakena kira imasmiṃ kāraṇe ābhate ṭhapetvā bodhisattaṃ añño taṃ vādaṃ bhindituṃ samattho nāma natthi, tasmā mahāsatto attano ñāṇabalena tassa vādaṃ bhindanto ‘‘mahārāja, kimesa bālo jānāti, yasameva oloketi, paññāya visesaṃ na jānāti, suṇāthā’’ti vatvā imaṃ gāthamāha –</p>

<p rend="gatha1">‘‘Dāsova <pb ed="M" n="6.0203" /> paññassa yasassi bālo, atthesu jātesu tathāvidhesu;</p>

<p rend="gatha2">Yaṃ paṇḍito nipuṇaṃ saṃvidheti, sammohamāpajjati tattha bālo;</p>

<p rend="gathalast">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.101);</p>

<p rend="bodytext">Tattha <hi rend="bold">atthesū</hi>ti kiccesu jātesu. <hi rend="bold">Saṃvidhetī</hi>ti saṃvidahati.</p>

<p rend="bodytext">Iti <pb ed="V" n="6.0191" /> mahāsatto sinerupādato suvaṇṇavālukaṃ uddharanto viya gaganatale puṇṇacandaṃ uṭṭhāpento viya ca nayakāraṇaṃ dassesi. Evaṃ mahāsattena paññānubhāvaṃ dassetvā kathite rājā senakaṃ āha – ‘‘kīdisaṃ, senaka, sakkonto uttaripi kathehī’’ti. So koṭṭhe ṭhapitadhaññaṃ viya uggahitakaṃ khepetvā appaṭibhāno maṅkubhūto pajjhāyanto <pb ed="P" n="6.0363" /> nisīdi. Sace hi so aññaṃ kāraṇaṃ āhareyya, na gāthāsahassenapi imaṃ jātakaṃ niṭṭhāyetha. Tassa pana appaṭibhānassa ṭhitakāle gambhīraṃ oghaṃ ānento viya mahāsatto uttaripi paññameva vaṇṇento imaṃ gāthamāha –</p>

<p rend="gatha1">‘‘Addhā hi paññāva sataṃ pasatthā, kantā sirī bhogaratā manussā;</p>

<p rend="gathalast">Ñāṇañca buddhānamatulyarūpaṃ, paññaṃ na acceti sirī kadācī’’ti. (jā. 1.15.102);</p>

<p rend="bodytext">Tattha <hi rend="bold">sata</hi>nti buddhādīnaṃ sappurisānaṃ. <hi rend="bold">Bhogaratā</hi>ti mahārāja, yasmā andhabālamanussā bhogaratāva, tasmā tesaṃ sirī kantā. Yaso nāmesa paṇḍitehi garahito bālānaṃ kantoti cāyaṃ attho <hi rend="bold">bhisajātakena</hi> (jā. 1.14.78 ādayo) vaṇṇetabbo. <hi rend="bold">Buddhāna</hi>nti sabbaññubuddhānañca ñāṇaṃ. <hi rend="bold">Kadācī</hi>ti kismiñci kāle ñāṇavantaṃ sirī nāma nātikkamati, devāti.</p>

<p rend="bodytext">Taṃ sutvā rājā mahāsattassa pañhabyākaraṇena tuṭṭho ghanavassaṃ vassento viya mahāsattaṃ dhanena pūjento imaṃ gāthamāha –</p>

<p rend="gatha1">‘‘Yaṃ <pb ed="M" n="6.0204" /> taṃ apucchimha akittayī no, mahosadha kevaladhammadassī;</p>

<p rend="gatha2">Gavaṃ sahassaṃ usabhañca nāgaṃ, ājaññayutte ca rathe dasa ime;</p>

<p rend="gathalast">Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.15.103);</p>

<p rend="bodytext">Tattha <hi rend="bold">usabhañca nāga</hi>nti tassa gavaṃ sahassassa usabhaṃ katvā alaṅkatapaṭiyattaṃ ārohanīyaṃ nāgaṃ dammīti.</p>

<p rend="centre">Vīsatinipāte sirimantapañho niṭṭhito.</p>

<p rend="centre">Channapathapañho</p>

<p rend="bodytext">Tato <pb ed="V" n="6.0192" /> paṭṭhāya bodhisattassa yaso mahā ahosi. Taṃ sabbaṃ udumbaradevīyeva vicāresi. Sā tassa soḷasavassikakāle cintesi ‘‘mama kaniṭṭho mahallako jāto, yasopissa mahā ahosi, āvāhamassa kātuṃ vaṭṭatī’’ti. Sā rañño tamatthaṃ ārocesi. Rājā ‘‘sādhu jānāpehi na’’nti āha. Sā taṃ jānāpetvā <pb ed="P" n="6.0364" /> tena sampaṭicchite ‘‘tena hi, tāta, te kumārikaṃ ānemī’’ti āha. Atha mahāsatto ‘‘kadāci imehi ānītā mama na rucceyya, sayameva tāva upadhāremī’’ti cintetvā evamāha – ‘‘devi, katipāhaṃ mā kiñci rañño vadetha, ahaṃ ekaṃ kumārikaṃ sayaṃ pariyesitvā mama cittarucitaṃ tumhākaṃ ācikkhissāmī’’ti. ‘‘Evaṃ karohi, tātā’’ti. So deviṃ vanditvā attano gharaṃ gantvā sahāyakānaṃ saññaṃ datvā aññātakavesena tunnavāyaupakaraṇāni gahetvā ekakova uttaradvārena nikkhamitvā uttarayavamajjhakaṃ pāyāsi. Tadā pana tattha ekaṃ porāṇaseṭṭhikulaṃ parikkhīṇaṃ ahosi. Tassa kulassa dhītā amarādevī nāma abhirūpā dassanīyā pāsādikā sabbalakkhaṇasampannā puññavatī. Sā taṃ divasaṃ pātova yāguṃ pacitvā ādāya ‘‘pitu kasanaṭṭhānaṃ gamissāmī’’ti nikkhamitvā tameva maggaṃ paṭipajji. Mahāsatto taṃ āgacchantiṃ disvā ‘‘sabbalakkhaṇasampannāyaṃ itthī, sace apariggahā, imāya me pādaparicārikāya bhavituṃ vaṭṭatī’’ti cintesi.</p>

<p rend="bodytext">Sāpi <pb ed="M" n="6.0205" /> taṃ disvāva ‘‘sace evarūpassa purisassa gehe bhaveyyaṃ, sakkā mayā kuṭumbaṃ saṇṭhāpetu’’nti cintesi.</p>

<p rend="bodytext">Atha mahāsatto – ‘‘imissā sapariggahāpariggahabhāvaṃ na jānāmi, hatthamuṭṭhiyā naṃ pucchissāmi, sace esā paṇḍitā bhavissati, jānissati. No ce, na jānissati, idheva naṃ chaḍḍetvā gacchāmī’’ti cintetvā dūre ṭhitova hatthamuṭṭhimakāsi. Sāpi ‘‘ayaṃ mama sasāmikāsāmikabhāvaṃ pucchatī’’ti ñatvā hatthaṃ pasāresi. So apariggahabhāvaṃ ñatvā samīpaṃ gantvā ‘‘bhadde, kā nāma tva’’nti pucchi. ‘‘Sāmi, ahaṃ atīte vā anāgate vā etarahi vā yaṃ natthi, tannāmikā’’ti. ‘‘Bhadde, loke amarā nāma natthi, tvaṃ amarā nāma bhavissasī’’ti. ‘‘Evaṃ, sāmī’’ti. ‘‘Bhadde, kassa yāguṃ harissasī’’ti? ‘‘Pubbadevatāya, sāmī’’ti. ‘‘Bhadde, pubbadevatā nāma mātāpitaro, tava pitu yāguṃ harissasi maññe’’ti. ‘‘Evaṃ, sāmī’’ti. ‘‘Bhadde, tava pitā kiṃ karotī’’ti? ‘‘Sāmi, ekaṃ dvidhā karotī’’ti. ‘‘Ekassa <pb ed="V" n="6.0193" /> dvidhākaraṇaṃ nāma kasanaṃ, tava pitā kasatī’’ti <pb ed="P" n="6.0365" />. ‘‘Evaṃ, sāmī’’ti. ‘‘Katarasmiṃ pana ṭhāne te pitā kasatī’’ti? ‘‘Yattha sakiṃ gatā na enti, tasmiṃ ṭhāne, sāmī’’ti. ‘‘Sakiṃ gatānaṃ na paccāgamanaṭṭhānaṃ nāma susānaṃ, susānasantike kasati, bhadde’’ti. ‘‘Evaṃ, sāmī’’ti. ‘‘Bhadde, ajjeva essasī’’ti. ‘‘Sace essati, na essā’’mi. ‘‘No ce essati, essāmi, sāmī’’ti. ‘‘Bhadde, pitā te maññe nadīpāre kasati, udake ente na essasi, anente essasī’’ti. ‘‘Evaṃ, sāmī’’ti. Ettakaṃ nāma mahāsatto ālāpasallāpaṃ karoti.</p>

<p rend="bodytext">Atha naṃ amarādevī ‘‘yāguṃ pivissasi, sāmī’’ti nimantesi. Mahāsatto ‘‘paṭhamameva paṭikkhipanaṃ nāma avamaṅgala’’nti cintetvā ‘‘āma, pivissāmī’’ti āha. Sā pana yāgughaṭaṃ otāresi. Mahāsatto cintesi ‘‘sace pātiṃ adhovitvā hatthadhovanaṃ adatvā dassati, ettheva naṃ pahāya gamissāmī’’ti. Sā pana pātiṃ dhovitvā pātiyā udakaṃ āharitvā hatthadhovanaṃ datvā tucchapātiṃ hatthe aṭṭhapetvā bhūmiyaṃ ṭhapetvā ghaṭaṃ āluḷetvā yāguyā pūresi, tattha pana sitthāni mahantāni. Atha naṃ mahāsatto āha ‘‘kiṃ, bhadde, atibahalā yāgū’’ti. ‘‘Udakaṃ na laddhaṃ, sāmī’’ti <pb ed="M" n="6.0206" />. ‘‘Kedāre udakaṃ na laddhaṃ bhavissati maññe’’ti. ‘‘Evaṃ, sāmī’’ti. Sā pitu yāguṃ ṭhapetvā bodhisattassa adāsi. So yāguṃ pivitvā mukhaṃ vikkhāletvā ‘‘bhadde, tuyhaṃ mātu gehaṃ gamissāmi, maggaṃ me ācikkhā’’ti āha. Sā ‘‘sādhū’’ti vatvā maggaṃ ācikkhantī ekakanipāte imaṃ gāthamāha –</p>

<p rend="gatha1">‘‘Yena sattubilaṅgā ca, diguṇapalāso ca pupphito;</p>

<p rend="gatha2">Yena dadāmi tena vadāmi, yena na dadāmi na tena vadāmi;</p>

<p rend="gathalast">Esa maggo yavamajjhakassa, etaṃ annapathaṃ vijānāhī’’ti. (jā. 1.1.112);</p>

<p rend="bodytext">Tassattho – ‘‘sāmi, antogāmaṃ pavisitvā ekaṃ sattuāpaṇaṃ passissasi, tato kañjikāpaṇaṃ, tesaṃ purato diguṇapaṇṇo koviḷāro supupphito, tasmā tvaṃ yena sattubilaṅgā <pb ed="P" n="6.0366" /> ca koviḷāro ca pupphito, tena gantvā koviḷāramūle ṭhatvā dakkhiṇaṃ gaṇha vāmaṃ muñca, esa maggo yavamajjhakassa yavamajjhakagāme ṭhitassa amhākaṃ gehassa, etaṃ evaṃ paṭicchādetvā mayā vuttaṃ channapathaṃ paṭicchannapathaṃ channapathaṃ vā paṭicchannakāraṇaṃ vijānāhī’’ti. Ettha hi <hi rend="bold">yena dadāmī</hi>ti <pb ed="V" n="6.0194" /> yena hatthena dadāmi, idaṃ dakkhiṇahatthaṃ sandhāya vuttaṃ, itaraṃ vāmahatthaṃ. Evaṃ sā tassa maggaṃ ācikkhitvā pitu yāguṃ gahetvā agamāsi.</p>

<p rend="centre">Channapathapañho niṭṭhito.</p>

<p rend="centre">Amarādevipariyesanā</p>

<p rend="bodytext">Sopi tāya kathitamaggeneva taṃ gehaṃ gato. Atha naṃ amarādeviyā mātā disvā āsanaṃ datvā ‘‘yāguṃ pivissasi, sāmī’’ti āha. ‘‘Amma, kaniṭṭhabhaginiyā me amarādeviyā thokā yāgu me dinnā’’ti. Taṃ sutvā sā ‘‘dhītu me atthāya āgato bhavissatī’’ti aññāsi. Mahāsatto tesaṃ duggatabhāvaṃ jānantopi ‘‘amma, ahaṃ tunnavāyo, kiñci sibbitabbayuttakaṃ atthī’’ti pucchi. ‘‘Atthi, sāmi, mūlaṃ pana natthī’’ti? ‘‘Amma mūlena kammaṃ natthi, ānehi, sibbissāmi na’’nti. Sā jiṇṇasāṭakāni āharitvā adāsi. Bodhisatto āhaṭāhaṭaṃ niṭṭhāpesiyeva. Puññavato hi kiriyā nāma samijjhatiyeva. Atha naṃ āha ‘‘amma, vīthibhāgena <pb ed="M" n="6.0207" /> āroceyyāsī’’ti. Sā sakalagāmaṃ ārocesi. Mahāsatto tunnavāyakammaṃ katvā ekāheneva sahassaṃ kahāpaṇaṃ uppādesi. Mahallikāpissa pātarāsabhattaṃ pacitvā datvā ‘‘tāta, sāyamāsaṃ kittakaṃ pacāmī’’ti āha. ‘‘Amma, yattakā imasmiṃ gehe bhuñjanti, tesaṃ pamāṇenā’’ti. Sā anekasūpabyañjanaṃ bahubhattaṃ paci. Amarādevīpi sāyaṃ sīsena dārukalāpaṃ, ucchaṅgena paṇṇaṃ ādāya araññato āgantvā puragehadvāre dārukalāpaṃ nikkhipitvā pacchimadvārena gehaṃ pāvisi. Pitāpissā sāyataraṃ āgamāsi. Mahāsatto nānaggarasabhojanaṃ bhuñji. Itarā mātāpitaro bhojetvā pacchā sayaṃ bhuñjitvā mātāpitūnaṃ pāde dhovitvā mahāsattassa pāde dhovi.</p>

<p rend="bodytext">So taṃ pariggaṇhanto katipāhaṃ tattheva vasi. Atha naṃ vīmaṃsanto ekadivasaṃ āha – ‘‘bhadde, aḍḍhanāḷikataṇḍule gahetvā tato mayhaṃ yāguñca pūvañca bhattañca pacāhī’’ti. Sā ‘‘sādhū’’ti sampaṭicchitvā taṇḍule koṭṭetvā mūlataṇḍulehi bhattaṃ, majjhimataṇḍulehi yāguṃ, kaṇakāhi pūvaṃ pacitvā tadanurūpaṃ sūpabyañjanaṃ sampādetvā mahāsattassa sabyañjanaṃ yāguṃ adāsi. Sā yāgu mukhe ṭhapitamattāva <pb ed="P" n="6.0367" /> satta rasaharaṇisahassāni pharitvā aṭṭhāsi. So tassā vīmaṃsanatthameva ‘‘bhadde, yāguṃ pacituṃ ajānantī kimatthaṃ mama taṇḍule nāsesī’’ti kuddho viya saha kheḷena niṭṭhubhitvā bhūmiyaṃ pātesi. Sā tassa akujjhitvāva ‘‘sāmi, sace <pb ed="V" n="6.0195" /> yāgu na sundarā, pūvaṃ khādā’’ti pūvaṃ adāsi. Tampi tatheva akāsi. ‘‘Sace, sāmi, pūvaṃ na sundaraṃ, bhattaṃ bhuñjā’’ti bhattaṃ adāsi. Bhattampi tatheva katvā ‘‘bhadde, tvaṃ pacituṃ ajānantī mama santakaṃ kimatthaṃ nāsesī’’ti kuddho viya tīṇipi ekato madditvā sīsato paṭṭhāya sakalasarīraṃ limpitvā ‘‘gaccha, dvāre nisīdāhī’’ti āha. Sā akujjhitvāva ‘‘sādhu, sāmī’’ti gantvā tathā akāsi. So tassā nihatamānabhāvaṃ ñatvā ‘‘bhadde, ehī’’ti āha. Sā akujjhitvā ekavacaneneva āgatā. Mahāsatto pana āgacchanto kahāpaṇasahassena saddhiṃ ekasāṭakayugaṃ tambūlapasibbake ṭhapetvā āgato. Atha <pb ed="M" n="6.0208" /> so taṃ sāṭakaṃ nīharitvā tassā hatthe ṭhapetvā ‘‘bhadde, tava sahāyikāhi saddhiṃ nhāyitvā imaṃ sāṭakaṃ nivāsetvā ehī’’ti āha. Sā tathā akāsi.</p>

<p rend="bodytext">Paṇḍito uppāditadhanañca, ābhatadhanañca sabbaṃ tassā mātāpitūnaṃ datvā samassāsetvā sasure āpucchitvā taṃ ādāya nagarābhimukho agamāsi. Antarāmagge tassā vīmaṃsanatthāya chattañca upāhanañca datvā evamāha – ‘‘bhadde, imaṃ chattaṃ gahetvā attānaṃ dhārehi, upāhanaṃ abhiruhitvā yāhī’’ti. Sā taṃ gahetvā tathā akatvā abbhokāse sūriyasantāpe chattaṃ adhāretvā vanante dhāretvā gacchati, thalaṭṭhāne upāhanaṃ paṭimuñcitvā udakaṭṭhānaṃ sampattakāle abhiruhitvā gacchati. Bodhisatto taṃ kāraṇaṃ disvā pucchi ‘‘kiṃ, bhadde, thalaṭṭhāne upāhanaṃ paṭimuñcitvā udakaṭṭhāne abhiruhitvā gacchasi, sūriyasantāpe chattaṃ adhāretvā vanante dhāretvā’’ti? Sā āha – ‘‘sāmi, thalaṭṭhāne kaṇṭakādīni passāmi, udakaṭṭhāne macchakacchapakaṇṭakādīni na passāmi, tesu pāde paviṭṭhesu dukkhavedanā bhaveyya, abbhokāse sukkharukkhakaṇṭakādīni natthi, vanantaraṃ paviṭṭhānaṃ pana sukkharukkhadaṇḍādikesu matthake patitesu dukkhavedanā bhaveyya, tasmā tāni paṭighātanatthāya evaṃ karomī’’ti.</p>

<p rend="bodytext">Bodhisatto dvīhi kāraṇehi tassā kathaṃ sutvā tussitvā gacchanto ekasmiṃ ṭhāne phalasampannaṃ ekaṃ badararukkhaṃ disvā badararukkhamūle nisīdi. Sā badararukkhamūle nisinnaṃ mahāsattaṃ disvā ‘‘sāmi, abhiruhitvā badaraphalaṃ gahetvā khādāhi, mayhampi dehī’’ti āha. ‘‘Bhadde, ahaṃ kilamāmi, abhiruhituṃ na sakkomi, tvameva abhiruhā’’ti. Sā tassa vacanaṃ sutvā badararukkhaṃ abhiruyha sākhantare nisīditvā phalaṃ ocini. Bodhisatto taṃ āha – ‘‘bhadde, phalaṃ mayhaṃ dehī’’ti. Sā ‘‘ayaṃ puriso paṇḍito vā apaṇḍito vā vīmaṃsissāmī’’ti cintetvā taṃ āha ‘‘sāmi, uṇhaphalaṃ khādissasi, udāhu sītaphala’’nti? So taṃ kāraṇaṃ ajānanto viya evamāha – ‘‘bhadde, uṇhaphalena me attho’’ti <pb ed="V" n="6.0196" />. Sā phalāni bhūmiyaṃ khipitvā ‘‘sāmi, khādā’’ti āha. Bodhisatto taṃ gahetvā dhamento khādi. Puna vīmaṃsamāno naṃ evamāha – ‘‘bhadde, sītalaṃ me dehī’’ti. Atha sā <pb ed="M" n="6.0209" /> badaraphalāni tiṇabhūmiyā upari khipi. So taṃ gahetvā khāditvā ‘‘ayaṃ dārikā ativiya paṇḍitā’’ti cintetvā tussi. Atha mahāsatto taṃ āha – ‘‘bhadde, badararukkhato otarāhī’’ti. Sā mahāsattassa vacanaṃ sutvā rukkhato otaritvā ghaṭaṃ gahetvā nadiṃ gantvā udakaṃ ānetvā mahāsattassa adāsi. Mahāsatto pivitvā mukhaṃ vikkhāletvā tato uṭṭhāya gacchanto nagarameva sampatto.</p>

<p rend="bodytext">Atha so taṃ vīmaṃsanatthāya dovārikassa gehe ṭhapetvā dovārikassa bhariyāya ācikkhitvā attano nivesanaṃ gantvā purise āmantetvā ‘‘asukagehe itthiṃ ṭhapetvā āgatomhi, imaṃ sahassaṃ ādāya gantvā taṃ vīmaṃsathā’’ti sahassaṃ datvā pesesi. Te tathā kariṃsu. Sā āha – ‘‘idaṃ mama sāmikassa pādarajampi na agghatī’’ti. Te āgantvā paṇḍitassa ārocesuṃ. Punapi yāvatatiyaṃ pesetvā catutthe vāre mahāsatto teyeva ‘‘tena hi naṃ hatthe gahetvā kaḍḍhantā ānethā’’ti āha. Te tathā kariṃsu. Sā mahāsattaṃ mahāsampattiyaṃ ṭhitaṃ na sañjāni, naṃ oloketvā ca pana hasi ceva rodi ca. So ubhayakāraṇaṃ pucchi. Atha naṃ sā āha – ‘‘sāmi, ahaṃ hasamānā tava sampattiṃ oloketvā ‘ayaṃ akāraṇena na laddhā, purimabhave kusalaṃ katvā laddhā, aho puññānaṃ phalaṃ nāmā’ti hasiṃ. Rodamānā pana ‘idāni parassa rakkhitagopitavatthumhi aparajjhitvā <pb ed="P" n="6.0368" /> nirayaṃ gamissatī’ti tayi kāruññena rodi’’nti.</p>

<p rend="bodytext">So taṃ vīmaṃsitvā suddhabhāvaṃ ñatvā ‘‘gacchatha naṃ tattheva nethā’’ti vatvā pesetvā puna tunnavāyavesaṃ gahetvā gantvā tāya saddhiṃ sayitvā punadivase pātova rājakulaṃ pavisitvā udumbaradeviyā ārocesi. Sā rañño ārocetvā amarādeviṃ sabbālaṅkārehi alaṅkaritvā mahāyogge nisīdāpetvā mahantena sakkārena mahāsattassa gehaṃ netvā maṅgalaṃ kāresi. Rājā bodhisattassa sahassamūlaṃ paṇṇākāraṃ pesesi. Dovārike ādiṃ katvā sakalanagaravāsino paṇṇākāre pahiṇiṃsu. Amarādevīpi raññā pahitaṃ paṇṇākāraṃ dvidhā <pb ed="M" n="6.0210" /> bhinditvā ekaṃ koṭṭhāsaṃ rañño pesesi. Etenupāyena sakalanagaravāsīnampi paṇṇākāraṃ pesetvā nagaraṃ saṅgaṇhi. Tato paṭṭhāya mahāsatto tāya saddhiṃ samaggavāsaṃ vasanto rañño atthañca dhammañca anusāsi.</p>

<p rend="centre">Amarādevipariyesanā niṭṭhitā.</p>

<p rend="centre">Sabbaratanathenavaṇṇanā</p>

<p rend="bodytext">Athekadivasaṃ <pb ed="V" n="6.0197" /> senako itare tayo attano santikaṃ āgate āmantesi ‘‘ambho, mayaṃ gahapatiputtassa mahosadhasseva nappahoma, idāni pana tena attanā byattatarā bhariyā ānītā, kinti naṃ rañño antare paribhindeyyāmā’’ti. ‘‘Ācariya, mayaṃ kiṃ jānāma, tvaṃyeva jānāhī’’ti. ‘‘Hotu mā cintayittha, attheko upāyo, ahaṃ rañño cūḷāmaṇiṃ thenetvā āharissāmi, pukkusa, tvaṃ suvaṇṇamālaṃ āhara, kāminda, tvaṃ kambalaṃ, devinda, tvaṃ suvaṇṇapādukanti evaṃ mayaṃ cattāropi upāyena tāni āharissāma, tato amhākaṃ gehe aṭṭhapetvā gahapatiputtassa gehaṃ pesessāmā’’ti. Atha kho te cattāropi tathā kariṃsu. Tesu senako tāva cūḷāmaṇiṃ takkaghaṭe pakkhipitvā dāsiyā hatthe ṭhapetvā pesesi ‘‘imaṃ takkaghaṭaṃ aññesaṃ gaṇhantānaṃ adatvā sace mahosadhassa gehe gaṇhāti, ghaṭeneva saddhiṃ dehī’’ti. Sā paṇḍitassa gharadvāraṃ gantvā ‘‘takkaṃ gaṇhatha, takkaṃ gaṇhathā’’ti aparāparaṃ carati.</p>

<p rend="bodytext">Amarādevī dvāre ṭhitā tassā kiriyaṃ disvā ‘‘ayaṃ aññattha na gacchati, bhavitabbamettha kāraṇenā’’ti iṅgitasaññāya dāsiyo paṭikkamāpetvā sayameva ‘‘amma, ehi takkaṃ gaṇhissāmī’’ti <pb ed="P" n="6.0369" /> pakkositvā tassā āgatakāle dāsīnaṃ saññaṃ datvā tāsu anāgacchantīsu ‘‘gaccha, amma, dāsiyo pakkosāhī’’ti tameva pesetvā takkaghaṭe hatthaṃ otāretvā maṇiṃ disvā taṃ dāsiṃ pucchi ‘‘amma, tvaṃ kassa santakā’’ti? ‘‘Ayye, senakapaṇḍitassa dāsīmhī’’ti. Tato tassā nāmaṃ tassā ca mātuyā nāmaṃ pucchitvā ‘‘asukā nāmā’’ti vutte ‘‘amma, imaṃ takkaṃ katimūla’’nti pucchi. ‘‘Ayye, catunāḷika’’nti. ‘‘Tena hi, amma, imaṃ takkaṃ me dehī’’ti vatvā ‘‘ayye, tumhesu gaṇhantīsu mūlena me ko attho, ghaṭeneva saddhiṃ gaṇhathā’’ti vutte ‘‘tena hi yāhī’’ti taṃ uyyojetvā sā ‘‘asukamāse asukadivase <pb ed="M" n="6.0211" /> senakācariyo asukāya nāma dāsiyā dhītāya asukāya nāma hatthe rañño cūḷāmaṇiṃ pahenakatthāya pahiṇī’’ti paṇṇe likhitvā takkaṃ gaṇhi. Pukkusopi suvaṇṇamālaṃ sumanapupphacaṅkoṭake ṭhapetvā sumanapupphena paṭicchādetvā tatheva pesesi. Kāmindopi kambalaṃ paṇṇapacchiyaṃ ṭhapetvā paṇṇehi chādetvā pesesi. Devindopi suvaṇṇapādukaṃ yavakalāpantare bandhitvā pesesi. Sā sabbānipi tāni gahetvā paṇṇe akkharāni āropetvā mahāsattassa ācikkhitvā ṭhapesi.</p>

<p rend="bodytext">Tepi <pb ed="V" n="6.0198" /> cattāro paṇḍitā rājakulaṃ gantvā ‘‘kiṃ, deva, tumhe cūḷāmaṇiṃ na piḷandhathā’’ti āhaṃsu. Rājā ‘‘piḷandhissāmi āharathā’’ti purise āha. Te maṇiṃ na passiṃsu, itarānipi na passiṃsuyeva. Atha te cattāro paṇḍitā ‘‘deva, tumhākaṃ ābharaṇāni mahosadhassa gehe atthi, so tāni sayaṃ vaḷañjeti, paṭisattu te mahārāja, gahapatiputto’’ti taṃ bhindiṃsu. Athassa atthacarakā manussā sīghaṃ gantvā ārocesuṃ. So ‘‘rājānaṃ disvā jānissāmī’’ti rājupaṭṭhānaṃ agamāsi. Rājā kujjhitvā ‘‘ko jānissati, kiṃ bhavissati kiṃ karissatī’’ti attānaṃ passituṃ nādāsi. Paṇḍito rañño kuddhabhāvaṃ ñatvā attano nivesanameva gato. Rājā ‘‘naṃ gaṇhathā’’ti āṇāpesi. Paṇḍito atthacarakānaṃ vacanaṃ sutvā ‘‘mayā apagantuṃ vaṭṭatī’’ti amarādeviyā saññaṃ datvā aññātakavesena nagarā nikkhamitvā dakkhiṇayavamajjhakagāmaṃ gantvā tasmiṃ kumbhakārakammaṃ akāsi. Nagare ‘‘paṇḍito palāto’’ti ekakolāhalaṃ jātaṃ.</p>

<p rend="bodytext">Senakādayopi cattāro janā tassa palātabhāvaṃ ñatvā ‘‘mā cintayittha, mayaṃ kiṃ apaṇḍitā’’ti aññamaññaṃ ajānāpetvāva amarādeviyā paṇṇākāraṃ pahiṇiṃsu <pb ed="P" n="6.0370" /> sā tehi catūhi pesitapaṇṇākāraṃ gahetvā ‘‘asuka-asukavelāya āgacchatū’’ti vatvā ekaṃ kūpaṃ khaṇāpetvā gūtharāsino saha udakena tattha pūretvā gūthakūpassa uparitale yantaphalakāhi pidahitvā kiḷañjena paṭicchādetvā sabbaṃ niṭṭhāpesi. Atha senako sāyanhasamaye nhatvā attānaṃ alaṅkaritvā nānaggarasabhojanaṃ bhuñjitvā bodhisattassa gehaṃ agamāsi. So gharadvāre ṭhatvā <pb ed="M" n="6.0212" /> attano āgatabhāvaṃ jānāpesi. Sā ‘‘ehi, ācariyā’’ti āha. So gantvā tassā santike aṭṭhāsi. Sā evamāha – ‘‘sāmi, idāni ahaṃ tava vasaṃ gatā, attano sarīraṃ anhāyitvā sayituṃ ayutta’’nti. So tassā vacanaṃ sutvā ‘‘sādhū’’ti sampaṭicchi. Sā nikkhamitvā udakapūraṃ ghaṭaṃ gahetvā āsittā viya ‘‘ehi, ācariya, nhānatthāya phalakāni āruhā’’ti vatvā tassa phalakāni abhiruyha ṭhitakāle gehaṃ pavisitvā phalakakoṭiyaṃ akkamitvā gūthakūpe pātesi.</p>

<p rend="bodytext">Pukkusopi sāyanhasamaye nhatvā alaṅkaritvā nānaggarasabhojanaṃ bhuñjitvā bodhisattassa gehaṃ gantvā gharadvāre ṭhatvā attano āgatabhāvaṃ jānāpesi. Ekā paricārikā itthī amarādeviyā ārocesi. Sā tassā vacanaṃ sutvā ‘‘ehi, ācariya, attano sarīraṃ anhāyitvā sayituṃ ayutta’’nti āha. So ‘‘sādhū’’ti sampaṭicchi. Sā nikkhamitvā udakapūraṃ ghaṭaṃ gahetvā āsiñcamānā viya ‘‘ehi, ācariya, nhānatthāya phalakāni abhiruhā’’ti āha. Tassa phalakāni abhiruyha ṭhitakāle sā gehaṃ pavisitvā phalakāni ākaḍḍhitvā <pb ed="V" n="6.0199" /> gūthakūpe pātesi. Pukkusaṃ senako ‘‘ko eso’’ti pucchi. ‘‘Ahaṃ pukkuso’’ti. ‘‘Tvaṃ ko nāma manusso’’ti? ‘‘Ahaṃ senako’’ti aññamaññaṃ pucchitvā aṭṭhaṃsu. Tathā itare dvepi tattheva pātesi. Sabbepi te jegucche gūthakūpe aṭṭhaṃsu. Sā vibhātāya rattiyā tato ukkhipāpetvā, cattāropi jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṃ bahalayāguṃ pacāpetvā madditvā sīsato paṭṭhāya sakalasarīraṃ vilimpāpetvā tūlapicūni gāhāpetvā tatheva sīsato paṭṭhāya okirāpetvā mahādukkhaṃ pāpetvā kilañjakucchiyaṃ nipajjāpetvā veṭhetvā rañño ārocetukāmā hutvā tehi saddhiṃ cattāri ratanāni gāhāpetvā rañño santikaṃ gantvā rājānaṃ vanditvā ekamantaṃ nisīditvā – ‘‘deva, setavānaraṃ nāma mahāpaṇṇākāraṃ paṭiggaṇhathā’’ti vatvā cattāri kilañjāni rañño pādamūle ṭhapāpesi. Atha rājā vivarāpetvā setamakkaṭasadise cattāropi jane passi. Atha sabbe manussā ‘‘aho adiṭṭhapubbā, aho mahāsetavānarā’’ti vatvā mahāhasitaṃ hasiṃsu. Te cattāropi mahālajjā ahesuṃ.</p>

<p rend="bodytext">Atha <pb ed="M" n="6.0213" /> amarādevī attano sāmino niddosabhāvaṃ kathentī rājānaṃ āha – ‘‘deva, mahosadhapaṇḍito na coro, ime cattārova corā. Etesu hi senako maṇicoro, pukkuso suvaṇṇamālācoro, kāmindo kambalacoro, devindo suvaṇṇapādukācoro. Ime corā asukamāse asukadivase asukadāsidhītānaṃ asukadāsīnaṃ hatthe imāni ratanāni pahiṇanti. Imaṃ paṇṇaṃ passatha, attano santakañca gaṇhatha, core ca, deva, paṭicchathā’’ti. Sā cattāropi jane mahāvippakāraṃ pāpetvā rājānaṃ vanditvā attano gehameva gatā. Rājā bodhisattassa palātabhāvena tasmiṃ āsaṅkāya ca aññesaṃ paṇḍitapatimantīnaṃ abhāvena ca tesaṃ kiñci avatvā ‘‘paṇḍitā nhāpetvā attano gehāni gacchathā’’ti pesesi. Cattāro janā mahāvippakāraṃ patvā rājānaṃ vanditvā attano gehameva gatā.</p>

<p rend="centre">Sabbaratanathenā niṭṭhitā.</p>

<p rend="centre">Khajjopanakapañho</p>

<p rend="bodytext">Athassa chatte adhivatthā devatā bodhisattassa dhammadesanaṃ assuṇantī ‘‘kiṃ nu kho kāraṇa’’nti āvajjamānā taṃ kāraṇaṃ ñatvā ‘‘paṇḍitassa ānayanakāraṇaṃ karissāmī’’ti cintetvā rattibhāge chattapiṇḍikaṃ vivaritvā rājānaṃ catukkanipāte devatāya pucchitapañhe āgate <pb ed="V" n="6.0200" /> ‘‘hanti hatthehi pādehī’’tiādike cattāro pañhe pucchi. Rājā ajānanto ‘‘ahaṃ na jānāmi, aññe paṇḍite pucchissāmī’’ti ekadivasaṃ okāsaṃ yācitvā punadivase ‘‘āgacchantū’’ti catunnaṃ paṇḍitānaṃ sāsanaṃ pesesi. Tehi ‘‘mayaṃ khuramuṇḍā vīthiṃ otarantā lajjāmā’’ti vutte rājā cattāro nāḷipaṭṭe pesesi ‘‘ime sīsesu katvā āgacchantū’’ti. Tadā kira te nāḷipaṭṭā uppannā. Te āgantvā paññattāsane nisīdiṃsu. Atha rājā ‘‘senaka, ajja rattibhāge chatte adhivatthā devatā maṃ cattāro pañhe pucchi, ahaṃ pana ajānanto ‘paṇḍite pucchissāmī’ti avacaṃ, kathehi me te pañhe’’ti vatvā imaṃ gāthamāha –</p>

<p rend="gatha1">‘‘Hanti hatthehi pādehi, mukhañca parisumbhati;</p>

<p rend="gathalast">Sa ve rāja piyo hoti, kaṃ tena tvābhipassasī’’ti. (jā. 1.4.197);</p>

<p rend="bodytext">Senako <pb ed="M" n="6.0214" /> ajānanto ‘‘kiṃ hanti, kathaṃ hantī’’ti taṃ taṃ vilapitvā neva antaṃ <pb ed="P" n="6.0371" /> passi, na koṭiṃ passi. Sesāpi appaṭibhānā ahesuṃ. Atha rājā vippaṭisārī hutvā puna rattibhāge devatāya ‘‘pañho te ñāto’’ti puṭṭho ‘‘mayā cattāro paṇḍitā puṭṭhā, tepi na jāniṃsū’’ti āha. Devatā ‘‘kiṃ te jānissanti, ṭhapetvā mahosadhapaṇḍitaṃ añño koci ete pañhe kathetuṃ samattho nāma natthi. Sace taṃ pakkosāpetvā ete pañhe na kathāpessasi, iminā te jalitena ayakūṭena sīsaṃ bhindissāmī’’ti rājānaṃ tajjetvā ‘‘mahārāja, agginā atthe sati khajjopanakaṃ dhamituṃ na vaṭṭati, khīrena atthe sati visāṇaṃ duhituṃ na vaṭṭatī’’ti vatvā imaṃ pañcakanipāte khajjopanakapañhaṃ udāhari –</p>

<p rend="gatha1">‘‘Ko nu santamhi pajjote, aggipariyesanaṃ caraṃ;</p>

<p rend="gathalast">Addakkhi ratti khajjotaṃ, jātavedaṃ amaññatha.</p>

<p rend="gatha1">‘‘Svassa gomayacuṇṇāni, abhimatthaṃ tiṇāni ca;</p>

<p rend="gathalast">Viparītāya saññāya, nāsakkhi pajjaletave.</p>

<p rend="gatha1">‘‘Evampi anupāyena, atthaṃ na labhate migo;</p>

<p rend="gathalast">Visāṇato gavaṃ dohaṃ, yattha khīraṃ na vindati.</p>

<p rend="gatha1">‘‘Vividhehi <pb ed="V" n="6.0201" /> upāyehi, atthaṃ papponti māṇavā;</p>

<p rend="gathalast">Niggahena amittānaṃ, mittānaṃ paggahena ca.</p>

<p rend="gatha1">‘‘Senāmokkhapalābhena, vallabhānaṃ nayena ca;</p>

<p rend="gathalast">Jagatiṃ jagatipālā, āvasanti vasundhara’’nti. (jā. 1.5.75-79);</p>

<p rend="bodytext">Tattha <hi rend="bold">santamhi pajjote</hi>ti aggimhi sante. <hi rend="bold">Cara</hi>nti caranto. <hi rend="bold">Addakkhī</hi>ti passi, disvā ca pana vaṇṇasāmaññatāya khajjopanakaṃ ‘‘jātavedo ayaṃ bhavissatī’’ti amaññittha. <hi rend="bold">Svassā</hi>ti so assa khajjopanakassa upari sukhumāni gomayacuṇṇāni ceva tiṇāni ca. <hi rend="bold">Abhimattha</hi>nti hatthehi ghaṃsitvā ākiranto jaṇṇukehi bhūmiyaṃ patiṭṭhāya mukhena dhamanto jālessāmi nanti viparītāya saññāya vāyamantopi jāletuṃ nāsakkhi. <hi rend="bold">Migo</hi>ti migasadiso andhabālo evaṃ anupāyena pariyesanto atthaṃ na labhati. <hi rend="bold">Yatthā</hi>ti yasmiṃ visāṇe khīrameva natthi, tato gāviṃ duhanto <pb ed="M" n="6.0215" /> viya ca atthaṃ na vindati. <hi rend="bold">Senāmokkhapalābhenā</hi>ti senāmokkhānaṃ amaccānaṃ lābhena. <hi rend="bold">Vallabhāna</hi>nti piyamanāpānaṃ <pb ed="P" n="6.0372" /> vissāsikānaṃ amaccānaṃ nayena ca. <hi rend="bold">Vasundhara</hi>nti vasusaṅkhātānaṃ ratanānaṃ dhāraṇato vasundharanti laddhanāmaṃ jagatiṃ jagatipālā rājāno āvasanti.</p>

<p rend="bodytext">Na te tayā sadisā hutvā aggimhi vijjamāneyeva khajjopanakaṃ dhamanti. Mahārāja, tvaṃ pana aggimhi sati khajjopanakaṃ dhamanto viya, tulaṃ chaḍḍetvā hatthena tulayanto viya, khīrena atthe jāte visāṇato duhanto viya ca, senakādayo pucchasi, ete kiṃ jānanti. Khajjopanakasadisā hete. Aggikkhandhasadiso mahosadho paññāya jalati, taṃ pakkosāpetvā puccha. Ime te pañhe ajānantassa jīvitaṃ natthīti rājānaṃ tajjetvā antaradhāyi.</p>

<p rend="centre">Khajjopanakapañho niṭṭhito.</p>

<p rend="centre">Bhūripañho</p>

<p rend="bodytext">Atha rājā maraṇabhayatajjito punadivase cattāro amacce pakkosāpetvā ‘‘tātā, tumhe cattāro catūsu rathesu ṭhatvā catūhi nagaradvārehi nikkhamitvā yattha mama puttaṃ mahosadhapaṇḍitaṃ passatha, tatthevassa sakkāraṃ katvā khippaṃ ānethā’’ti āṇāpesi. Tepi cattāro ekekena dvārena <pb ed="V" n="6.0202" /> nikkhamiṃsu. Tesu tayo janā paṇḍitaṃ na passiṃsu. Dakkhiṇadvārena nikkhanto pana dakkhiṇayavamajjhakagāme mahāsattaṃ mattikaṃ āharitvā ācariyassa cakkaṃ vaṭṭetvā mattikāmakkhitasarīraṃ palālapiṭṭhake nisīditvā muṭṭhiṃ muṭṭhiṃ katvā appasūpaṃ yavabhattaṃ bhuñjamānaṃ passi. Kasmā panesa etaṃ kammaṃ akāsīti? Rājā kira ‘‘nissaṃsayaṃ paṇḍito rajjaṃ gaṇhissatī’’ti āsaṅkati. ‘‘So ‘kumbhakārakammena jīvatī’ti sutvā nirāsaṅko bhavissatī’’ti cintetvā evamakāsīti. So amaccaṃ disvā attano santikaṃ āgatabhāvaṃ ñatvā ‘‘ajja mayhaṃ yaso puna pākatiko bhavissati, amarādeviyā sampāditaṃ nānaggarasabhojanameva bhuñjissāmī’’ti cintetvā gahitaṃ yavabhattapiṇḍaṃ chaḍḍetvā uṭṭhāya mukhaṃ vikkhāletvā nisīdi. Tasmiṃ khaṇe so amacco taṃ upasaṅkami. So pana senakapakkhiko, tasmā naṃ ghaṭento ‘‘paṇḍita, ācariyasenakassa vacanaṃ niyyānikaṃ, tava nāma yase parihīne tathārūpā <pb ed="M" n="6.0216" /> paññā patiṭṭhā hotuṃ nāsakkhi, idāni mattikāmakkhito palālapiṭṭhe nisīditvā evarūpaṃ bhattaṃ bhuñjasī’’ti vatvā dasakanipāte bhūripañhe paṭhamaṃ gāthamāha –</p>

<p rend="gatha1">‘‘Saccaṃ <pb ed="P" n="6.0373" /> kira, tvaṃ api bhūripañña, yā tādisī sirī dhitī matī ca;</p>

<p rend="gathalast">Na tāyatebhāvavasūpanitaṃ, yo yavakaṃ bhuñjasi appasūpa’’nti. (jā. 1.10.145);</p>

<p rend="bodytext">Tattha <hi rend="bold">saccaṃ kirā</hi>ti yaṃ ācariyasenako āha, taṃ kira saccameva. <hi rend="bold">Sirī</hi>ti issariyaṃ. <hi rend="bold">Dhitī</hi>ti abbhocchinnavīriyaṃ. <hi rend="bold">Na tāyatebhāvavasūpanita</hi>nti abhāvassa avuḍḍhiyā vasaṃ upanītaṃ taṃ na rakkhati na gopeti, patiṭṭhā hotuṃ na sakkoti. <hi rend="bold">Yavaka</hi>nti yavabhattaṃ.</p>

<p rend="bodytext">Atha naṃ mahāsatto ‘‘andhabāla, ahaṃ attano paññābalena puna taṃ yasaṃ pākatikaṃ kātukāmo evaṃ karomī’’ti vatvā imaṃ gāthādvayamāha –</p>

<p rend="gatha1">‘‘Sukhaṃ dukkhena paripācayanto, kālākālaṃ vicinaṃ chandachanno;</p>

<p rend="gathalast">Atthassa dvārāni avāpuranto, tenāhaṃ tussāmi yavodanena.</p>

<p rend="gatha1">‘‘Kālañca ñatvā abhijīhanāya, mantehi atthaṃ paripācayitvā;</p>

<p rend="gathalast">Vijambhissaṃ sīhavijambhitāni, tāyiddhiyā dakkhasi maṃ punāpī’’ti. (jā. 1.10.146-147);</p>

<p rend="bodytext">Tattha <pb ed="V" n="6.0203" /><hi rend="bold">dukkhenā</hi>ti iminā kāyikacetasikadukkhena attano porāṇakasukhaṃ paṭipākatikakaraṇena <hi rend="bold">paripācayanto</hi>vaḍḍhento. <hi rend="bold">Kālākāla</hi>nti ayaṃ paṭicchanno hutvā caraṇakālo, ayaṃ appaṭicchannoti evaṃ kālañca akālañca vicinanto rañño kuddhakāle channena caritabbanti ñatvā chandena attano ruciyā channo paṭicchanno hutvā kumbhakārakammena jīvanto attano atthassa kāraṇasaṅkhātāni dvārāni <pb ed="M" n="6.0217" /> avāpuranto viharāmi, tena kāraṇenāhaṃ yavodanena tussāmīti attho. <hi rend="bold">Abhijīhanāyā</hi>ti vīriyakaraṇassa. <hi rend="bold">Mantehi atthaṃ paripācayitvā</hi>ti attano ñāṇabalena mama yasaṃ vaḍḍhetvā manosilātale vijambhamāno sīho viya vijambhissaṃ, tāya iddhiyā maṃ punapi tvaṃ passissasīti.</p>

<p rend="bodytext">Atha naṃ amacco āha – ‘‘paṇḍita, chatte adhivatthā devatā rājānaṃ pañhaṃ pucchi. Rājā cattāro paṇḍite pucchi. Tesu ekopi taṃ pañhaṃ kathetuṃ nāsakkhi, tasmā rājā tava santikaṃ maṃ pahiṇī’’ti. ‘‘Evaṃ <pb ed="P" n="6.0374" /> sante paññāya ānubhāvaṃ kasmā na passasi, evarūpe hi kāle na issariyaṃ patiṭṭhā hoti, paññāsampannova patiṭṭhā hotī’’ti mahāsatto paññāya ānubhāvaṃ vaṇṇesi. Amacco raññā ‘‘paṇḍitaṃ diṭṭhaṭṭhāneyeva sakkāraṃ katvā ānethā’’ti dinnaṃ kahāpaṇasahassaṃ mahāsattassa hatthe ṭhapesi. Kumbhakāro ‘‘mahosadhapaṇḍito kira mayā pesakārakammaṃ kārito’’ti bhayaṃ āpajji. Atha naṃ mahāsatto ‘‘mā bhāyi, ācariya, bahūpakāro tvaṃ amhāka’’nti assāsetvā sahassaṃ datvā mattikāmakkhiteneva sarīrena rathe nisīditvā nagaraṃ pāvisi. Amacco rañño ārocetvā ‘‘tāta, kuhiṃ paṇḍito diṭṭho’’ti vutte ‘‘deva, dakkhiṇayavamajjhakagāme kumbhakārakammaṃ katvā jīvati, tumhe pakkosathāti sutvāva anhāyitvā mattikāmakkhiteneva sarīrena āgato’’ti āha. Rājā ‘‘sace mayhaṃ paccatthiko assa, issariyavidhinā careyya, nāyaṃ mama paccatthiko’’ti cintetvā ‘‘mama puttassa ‘attano gharaṃ gantvā nhatvā alaṅkaritvā mayā dinnavidhānena āgacchatū’ti vadeyyāthā’’ti āha. Taṃ sutvā paṇḍito tathā katvā āgantvā ‘‘pavisatū’’ti vutte pavisitvā rājānaṃ vanditvā ekamantaṃ aṭṭhāsi. Rājā paṭisanthāraṃ katvā paṇḍitaṃ vīmaṃsanto imaṃ gāthamāha –</p>

<p rend="gatha1">‘‘Sukhīpi heke na karonti pāpaṃ, avaṇṇasaṃsaggabhayā puneke;</p>

<p rend="gathalast">Pahū samāno vipulatthacintī, kiṃ kāraṇā me na karosi dukkha’’nti. (jā. 1.10.148);</p>

<p rend="bodytext">Tattha <pb ed="V" n="6.0204" /><pb ed="M" n="6.0218" /><hi rend="bold">sukhī</hi>ti paṇḍita, ekacce ‘‘mayaṃ sukhino sampannaissariyā, alaṃ no ettakenā’’ti uttari issariyakāraṇā pāpaṃ na karonti, ekacce ‘‘evarūpassa no yasadāyakassa sāmikassa aparajjhantānaṃ avaṇṇo bhavissatī’’ti avaṇṇasaṃsaggabhayā na karonti. Eko na samattho hoti, eko mandapañño, tvaṃ pana samattho ca vipulatthacintī ca, icchanto pana sakalajambudīpe rajjampi kāreyyāsi. Kiṃ kāraṇā mama rajjaṃ gahetvā dukkhaṃ na karosīti.</p>

<p rend="bodytext">Atha naṃ bodhisatto āha –</p>

<p rend="gatha1">‘‘Na paṇḍitā attasukhassa hetu, pāpāni kammāni samācaranti;</p>

<p rend="gathalast">Dukkhena <pb ed="P" n="6.0375" /> phuṭṭhā khalitāpi santā, chandā ca dosā na jahanti dhamma’’nti. (jā. 1.10.149);</p>

<p rend="bodytext">Tattha <hi rend="bold">khalitāpī</hi>ti sampattito khalitvā vipattiyaṃ ṭhitasabhāvā hutvāpi. <hi rend="bold">Na jahanti dhamma</hi>nti paveṇiyadhammampi sucaritadhammampi na jahanti.</p>

<p rend="bodytext">Puna rājā tassa vīmaṃsanatthaṃ khattiyamāyaṃ kathento imaṃ gāthamāha –</p>

<p rend="gatha1">‘‘Yena kenaci vaṇṇena, mudunā dāruṇena vā;</p>

<p rend="gathalast">Uddhare dīnamattānaṃ, pacchā dhammaṃ samācare’’ti. (jā. 1.10.150);</p>

<p rend="bodytext">Tattha <hi rend="bold">dīna</hi>nti duggataṃ attānaṃ uddharitvā sampattiyaṃ ṭhapeyyāti.</p>

<p rend="bodytext">Athassa mahāsatto rukkhūpamaṃ dassento imaṃ gāthamāha –</p>

<p rend="gatha1">‘‘Yassa rukkhassa chāyāya, nisīdeyya sayeyya vā;</p>

<p rend="gathalast">Na tassa sākhaṃ bhañjeyya, mittadubbho hi pāpako’’ti. (jā. 1.10.151);</p>

<p rend="bodytext">Evañca pana vatvā – ‘‘mahārāja, yadi paribhuttarukkhassa sākhaṃ bhañjantopi mittadubbhī hoti <pb ed="V" n="6.0205" />, yehi tumhehi mama pitā uḷāre issariye patiṭṭhāpito, ahañca mahantena anuggahena anuggahito, tesu tumhesu aparajjhanto ahaṃ kathaṃ nāma mittadubbho na bhaveyya’’nti sabbathāpi attano amittadubbhibhāvaṃ kathetvā rañño cittācāraṃ codento imaṃ gāthamāha –</p>

<p rend="gatha1">‘‘Yassāpi <pb ed="M" n="6.0219" /> dhammaṃ puriso vijaññā, ye cassa kaṅkhaṃ vinayanti santo;</p>

<p rend="gathalast">Taṃ hissa dīpañca parāyaṇañca, na tena mettiṃ jarayetha pañño’’ti. (jā. 1.10.152);</p>

<p rend="bodytext">Tassattho – mahārāja, yassa ācariyassa santikā yo puriso appamattakampi dhammaṃ kāraṇaṃ jāneyya, ye cassa santo uppannaṃ kaṅkhaṃ vinayanti, taṃ tassa patiṭṭhānaṭṭhena dīpañceva parāyaṇañca, tādisena ācariyena saddhiṃ paṇḍito mittabhāvaṃ nāma na jīreyya na nāseyya.</p>

<p rend="bodytext">Idāni taṃ ovadanto imaṃ gāthādvayamāha –</p>

<p rend="gatha1">‘‘Alaso gihī kāmabhogī na sādhu, asaññato pabbajito na sādhu;</p>

<p rend="gathalast">Rājā na sādhu anisammakārī, yo paṇḍito kodhano taṃ na sādhu.</p>

<p rend="gatha1">‘‘Nisamma <pb ed="P" n="6.0376" /> khattiyo kayirā, nānisamma disampati;</p>

<p rend="gathalast">Nisammakārino rāja, yaso kitti ca vaḍḍhatī’’ti. (jā. 1.10.153-154);</p>

<p rend="bodytext">Tattha <hi rend="bold">na sādhū</hi>ti na sundaro. <hi rend="bold">Anisammakārī</hi>ti kiñci sutvā anupadhāretvā attano paccakkhaṃ akatvā kārako. <hi rend="bold">Yaso kitti cā</hi>ti issariyaparivāro ca guṇakitti ca ekantena vaḍḍhatīti.</p>

<p rend="centre">Bhūripañho niṭṭhito.</p>

<p rend="centre">Devatāpañho</p>

<p rend="bodytext">Evaṃ <pb ed="V" n="6.0206" /> vutte rājā mahāsattaṃ samussitasetacchatte rājapallaṅke nisīdāpetvā sayaṃ nīcāsane nisīditvā āha – ‘‘paṇḍita, setacchatte adhivatthā devatā maṃ cattāro pañhe pucchi, te ahaṃ na jānāmi. Cattāropi paṇḍitā na jāniṃsu, kathehi me, tāta, te pañhe’’ti. Mahārāja, chatte adhivatthā devatā vā hotu, cātumahārājikādayo vā hontu, yena kenaci pucchitapañhaṃ ahaṃ kathetuṃ sakkomi. Vada, mahārāja, devatāya pucchitapañheti. Atha rājā devatāya pucchitaniyāmeneva kathento paṭhamaṃ gāthamāha –</p>

<p rend="gatha1">‘‘Hanti <pb ed="M" n="6.0220" /> hatthehi pādehi, mukhañca parisumbhati;</p>

<p rend="gathalast">Sa ve rāja piyo hoti, kaṃ tena tvābhipassasī’’ti. (jā. 1.4.197);</p>

<p rend="bodytext">Tattha <hi rend="bold">hantī</hi>ti paharati. <hi rend="bold">Parisumbhatī</hi>ti paharatiyeva. <hi rend="bold">Sa ve</hi>ti so evaṃ karonto piyo hoti. <hi rend="bold">Kaṃ tena tvābhipassasī</hi>ti tena paharaṇakāraṇena piyaṃ katamaṃ puggalaṃ tvaṃ, rāja, abhipassasīti.</p>

<p rend="bodytext">Mahāsattassa taṃ kathaṃ sutvāva gaganatale puṇṇacando viya attho pākaṭo ahosi. Atha mahāsatto ‘‘suṇa, mahārāja, yadā hi mātuaṅke nipanno daharakumāro haṭṭhatuṭṭho kīḷanto mātaraṃ hatthapādehi paharati, kese luñcati, muṭṭhinā mukhaṃ paharati, tadā naṃ mātā ‘coraputtaka, kathaṃ tvaṃ no evaṃ paharasī’tiādīni pemasinehavaseneva vatvā pemaṃ sandhāretuṃ asakkontī āliṅgitvā thanantare nipajjāpetvā mukhaṃ paricumbati. Iti so tassā evarūpe kāle piyataro hoti, tathā pitunopī’’ti evaṃ gaganamajjhe sūriyaṃ uṭṭhāpento viya pākaṭaṃ katvā pañhaṃ kathesi. Taṃ sutvā devatā chattapiṇḍikaṃ vivaritvā nikkhamitvā upaḍḍhaṃ sarīraṃ dassetvā ‘‘sukathito paṇḍitena pañho’’ti madhurassarena sādhukāraṃ datvā ratanacaṅkoṭakaṃ pūretvā dibbapupphagandhavāsehi bodhisattaṃ pūjetvā antaradhāyi. Rājāpi paṇḍitaṃ pupphādīhi pūjetvā <pb ed="P" n="6.0377" /> itaraṃ pañhaṃ yācitvā ‘‘vada, mahārājā’’ti vutte dutiyaṃ gāthamāha –</p>

<p rend="gatha1">‘‘Akkosati yathākāmaṃ, āgamañcassa icchati;</p>

<p rend="gathalast">Sa ve rāja piyo hoti, kaṃ tena tvābhipassasī’’ti. (jā. 1.4.198);</p>

<p rend="bodytext">Athassa <pb ed="V" n="6.0207" /> mahāsatto – ‘‘mahārāja, mātā vacanapesanaṃ kātuṃ samatthaṃ sattaṭṭhavassikaṃ puttaṃ ‘tāta, khettaṃ gaccha, antarāpaṇaṃ gacchā’tiādīni vatvā ‘amma, sace idañcidañca khādanīyaṃ bhojanīyaṃ dassasi, gamissāmī’ti vutte ‘sādhu, putta, gaṇhāhī’ti vatvā deti. So dārako taṃ khāditvā bahi gantvā dārakehi saddhiṃ kīḷitvā mātupesanaṃ na gacchati. Mātarā ‘‘tāta, gacchāhī’ti vutte so mātaraṃ ‘amma, tvaṃ sītāya gharacchāyāya nisīdasi, kiṃ pana ahaṃ tava bahi <pb ed="M" n="6.0221" /> pesanakammaṃ karissāmi, ahaṃ taṃ vañcemī’ti vatvā hatthavikāramukhavikāre katvā gato. Sā gacchantaṃ disvā kujjhitvā daṇḍakaṃ gahetvā ‘tvaṃ mama santakaṃ khāditvā khette kiccaṃ kātuṃ na icchasī’ti tajjentī vegena palāyantaṃ anubandhitvā pāpuṇituṃ asakkontī ‘corā taṃ khaṇḍākhaṇḍaṃ chindantū’tiādīni vatvā yathākāmaṃ akkosati paribhāsati. Yaṃ pana mukhena bhaṇati, tathā hadaye appamattakampi na icchati, āgamanañcassa icchati, so divasabhāgaṃ kīḷitvā sāyaṃ gehaṃ pavisituṃ avisahanto ñātakānaṃ santikaṃ gacchati. Mātāpissa āgamanamaggaṃ olokentī anāgacchantaṃ disvā ‘pavisituṃ na visahati maññe’ti sokassa hadayaṃ pūretvā assupuṇṇehi nettehi ñātighare upadhārentī puttaṃ disvā āliṅgitvā sīse cumbitvā ubhohi hatthehi daḷhaṃ gahetvā ‘tāta piyaputtaka, mama vacanaṃ hadaye ṭhapesī’ti atirekataraṃ pemaṃ uppādesi. Evaṃ, mahārāja, mātuyā kuddhakāle putto piyataro nāma hotī’’ti dutiyaṃ pañhaṃ kathesi. Devatā tatheva pūjesi.</p>

<p rend="bodytext">Rājāpi pūjetvā tatiyaṃ pañhaṃ yācitvā ‘‘vada, mahārājā’’ti vutte tatiyaṃ gāthamāha –</p>

<p rend="gatha1">‘‘Abbhakkhāti abhūtena, alikenābhisāraye;</p>

<p rend="gathalast">Sa ve rāja piyo hoti, kaṃ tena tvābhipassasī’’ti. (jā. 1.4.199);</p>

<p rend="bodytext">Athassa mahāsatto ‘‘rāja, yadā ubho jayampatikā rahogatā lokassādaratiyā <pb ed="P" n="6.0378" /> kīḷantā ‘bhadde, tava mayi pemaṃ natthi, hadayaṃ te bahi gata’nti evaṃ aññamaññaṃ abhūtena abbhācikkhanti, alikena sārenti codenti, tadā te atirekataraṃ aññamaññaṃ piyāyanti. Evamassa pañhassa atthaṃ jānāhī’’ti kathesi. Devatā tatheva pūjesi.</p>

<p rend="bodytext">Rājāpi pūjetvā itaraṃ pañhaṃ yācitvā ‘‘vada, mahārājā’’ti vutte catutthaṃ gāthamāha –</p>

<p rend="gatha1">‘‘Haraṃ <pb ed="V" n="6.0208" /><pb ed="M" n="0.0222" /> annañca pānañca, vatthasenāsanāni ca;</p>

<p rend="gatha1">Aññadatthuharā santā, te ve rāja piyā honti;</p>

<p rend="gathalast">Kaṃ tena tvābhipassasī’’ti. (jā. 1.4.200);</p>

<p rend="bodytext">Athassa mahāsatto ‘‘mahārāja, ayaṃ pañho dhammikasamaṇabrāhmaṇe sandhāya vutto. Saddhāni hi kulāni idhalokaparalokaṃ saddahitvā denti ceva dātukāmāni ca honti, tāni tathārūpe samaṇabrāhmaṇe yācantepi laddhaṃ harante bhuñjantepi disvā ‘amheyeva yācanti, amhākaṃyeva santakāni annapānādīni paribhuñjantī’ti tesu atirekataraṃ pemaṃ karonti. Evaṃ kho, mahārāja, aññadatthuharā santā ekaṃsena yācantā ceva laddhaṃ harantā ca samānā piyā hontī’’ti kathesi. Imasmiṃ pana pañhe kathite devatā tatheva pūjetvā sādhukāraṃ datvā sattaratanapūraṃ ratanacaṅkoṭakaṃ ‘‘gaṇha, mahāpaṇḍitā’’ti mahāsattassa pādamūle khipi. Rājāpissa atirekataraṃ pūjaṃ karonto ativiya pasīditvā senāpatiṭṭhānaṃ adāsi. Tato paṭṭhāya mahāsattassa yaso mahā ahosi.</p>

<p rend="centre">Devatāpañho niṭṭhito.</p>

<p rend="centre">Pañcapaṇḍitapañho</p>

<p rend="bodytext">Puna te cattāro paṇḍitā ‘‘ambho, gahapatiputto idāni mahantataro jāto, kiṃ karomā’’ti mantayiṃsu. Atha ne senako āha – ‘‘hotu diṭṭho me upāyo, mayaṃ gahapatiputtaṃ upasaṅkamitvā ‘rahassaṃ nāma kassa kathetuṃ vaṭṭatī’ti pucchissāma, so ‘na kassaci kathetabba’nti vakkhati. Atha naṃ ‘gahapatiputto te, deva, paccatthiko jāto’ti paribhindissāmā’’ti. Te cattāropi paṇḍitā tassa gharaṃ gantvā paṭisanthāraṃ katvā ‘‘paṇḍita, pañhaṃ pucchitukāmamhā’’ti vatvā ‘‘pucchathā’’ti vutte senako pucchi ‘‘paṇḍita, purisena nāma kattha patiṭṭhātabba’’nti? ‘‘Sacce patiṭṭhātabba’’nti. ‘‘Sacce patiṭṭhitena <pb ed="P" n="6.0379" /> kiṃ uppādetabba’’nti? ‘‘Dhanaṃ uppādetabba’’nti. ‘‘Dhanaṃ uppādetvā kiṃ kātabba’’nti? ‘‘Manto gahetabbo’’ti. ‘‘Mantaṃ gahetvā kiṃ kātabba’’nti? ‘‘Attano rahassaṃ parassa na kathetabba’’nti. Te ‘‘sādhu paṇḍitā’’ti vatvā tuṭṭhamānasā hutvā ‘‘idāni gahapatiputtassa piṭṭhiṃ passissāmā’’ti rañño santikaṃ gantvā ‘‘mahārāja, gahapatiputto <pb ed="M" n="6.0223" /> te paccatthiko jāto’’ti vadiṃsu. ‘‘Nāhaṃ tumhākaṃ vacanaṃ saddahāmi, na so mayhaṃ paccatthiko bhavissatī’’ti <pb ed="V" n="6.0209" />. Saccaṃ, mahārāja, saddahatha, asaddahanto pana tameva pucchatha ‘‘paṇḍita, attano rahassaṃ nāma kassa kathetabba’’nti? Sace paccatthiko na bhavissati, ‘‘asukassa nāma kathetabba’’nti vakkhati. Sace paccatthiko bhavissati, ‘‘kassaci na kathetabbaṃ, manorathe paripuṇṇe kathetabba’’nti vakkhati. Tadā amhākaṃ vacanaṃ saddahitvā nikkaṅkhā bhaveyyāthāti. So ‘‘sādhū’’ti sampaṭicchitvā ekadivasaṃ sabbesu samāgantvā nisinnesu vīsatinipāte pañcapaṇḍitapañhe paṭhamaṃ gāthamāha –</p>

<p rend="gatha1">‘‘Pañca paṇḍitā samāgatāttha, pañhā me paṭibhāti taṃ suṇātha;</p>

<p rend="gathalast">Nindiyamatthaṃ pasaṃsiyaṃ vā, kassevāvikareyya guyhamattha’’nti. (jā. 1.15.315);</p>

<p rend="bodytext">Evaṃ vutte senako ‘‘rājānampi amhākaṃyeva abbhantare pakkhipissāmī’’ti cintetvā imaṃ gāthamāha –</p>

<p rend="gatha1">‘‘Tvaṃ āvikarohi bhūmipāla, bhattā bhārasaho tuvaṃ vadetaṃ;</p>

<p rend="gathalast">Tava chandarucīni sammasitvā, atha vakkhanti janinda pañca dhīrā’’ti. (jā. 1.15.316);</p>

<p rend="bodytext">Tattha <hi rend="bold">bhattā</hi>ti tvaṃ amhākaṃ sāmiko ceva uppannassa ca bhārassa saho, paṭhamaṃ tāva tvameva etaṃ vadehi. <hi rend="bold">Tava chandarucīnī</hi>ti pacchā tava chandañceva ruccanakāraṇāni ca sammasitvā ime pañca paṇḍitā vakkhanti.</p>

<p rend="bodytext">Atha rājā attano kilesavasikatāya imaṃ gāthamāha –</p>

<p rend="gatha1">‘‘Yā sīlavatī anaññatheyyā, bhattucchandavasānugā piyā manāpā;</p>

<p rend="gathalast">Nindiyamatthaṃ <pb ed="P" n="6.0380" /> pasaṃsiyaṃ vā, bhariyāyāvikareyya guyhamattha’’nti. (jā. 1.15.317);</p>

<p rend="bodytext">Tattha <hi rend="bold">anaññatheyyā</hi>ti kilesavasena aññena na thenitabbā.</p>

<p rend="bodytext">Tato <pb ed="V" n="6.0210" /><pb ed="M" n="6.0224" /> senako ‘‘idāni rājānaṃ amhākaṃ abbhantare pakkhipimhā’’ti tussitvā sayaṃkatakāraṇameva dīpento imaṃ gāthamāha –</p>

<p rend="gatha1">‘‘Yo kicchagatassa āturassa, saraṇaṃ hoti gatī parāyaṇañca;</p>

<p rend="gathalast">Nindiyamatthaṃ pasaṃsiyaṃ vā, sakhinovāvikareyya guyhamattha’’nti. (jā. 1.15.318);</p>

<p rend="bodytext">Atha rājā pukkusaṃ pucchi ‘‘kathaṃ, pukkusa, passasi, nindiyaṃ vā pasaṃsiyaṃ vā rahassaṃ kassa kathetabba’’nti? So kathento imaṃ gāthamāha –</p>

<p rend="gatha1">‘‘Jeṭṭho atha majjhimo kaniṭṭho, yo ce sīlasamāhito ṭhitatto;</p>

<p rend="gathalast">Nindiyamatthaṃ pasaṃsiyaṃ vā, bhātuvāvikareyya guyhamattha’’nti. (jā. 1.15.319);</p>

<p rend="bodytext">Tattha <hi rend="bold">ṭhitatto</hi>ti ṭhitasabhāvo nibbisevano.</p>

<p rend="bodytext">Tato rājā kāmindaṃ pucchi ‘‘kathaṃ kāminda passasi, rahassaṃ kassa kathetabba’’nti? So kathento imaṃ gāthamāha –</p>

<p rend="gatha1">‘‘Yo ve pituhadayassa paddhagū, anujāto pitaraṃ anomapañño;</p>

<p rend="gathalast">Nindiyamatthaṃ pasaṃsiyaṃ vā, puttassāvikareyya guyhamattha’’nti. (jā. 1.15.320);</p>

<p rend="bodytext">Tattha <hi rend="bold">paddhagū</hi>ti pesanakārako yo pitussa pesanaṃ karoti, pitu cittassa vase vattati, ovādakkhamo hotīti attho. <hi rend="bold">Anujāto</hi>ti tayo puttā atijāto ca anujāto ca avajāto cāti. Anuppannaṃ yasaṃ uppādento atijāto, kulabhāro avajāto, kulapaveṇirakkhako pana anujāto. Taṃ sandhāya evamāha.</p>

<p rend="bodytext">Tato <pb ed="M" n="6.0225" /> rājā devindaṃ pucchi – ‘‘kathaṃ devinda, passasi, rahassaṃ kassa kathetabba’’nti? So attano katakāraṇameva kathento imaṃ gāthamāha –</p>

<p rend="gatha1">‘‘Mātā <pb ed="V" n="6.0211" /> dvipadājanindaseṭṭha, yā naṃ poseti chandasā piyena;</p>

<p rend="gathalast">Nindiyamatthaṃ pasaṃsiyaṃ vā, mātuyāvikareyya guyhamattha’’nti. (jā. 1.15.321);</p>

<p rend="bodytext">Tattha <pb ed="P" n="6.0381" /><hi rend="bold">dvipadājanindaseṭṭhā</hi>ti dvipadānaṃ seṭṭha, janinda. <hi rend="bold">Chandasā piyenā</hi>ti chandena ceva pemena ca.</p>

<p rend="bodytext">Evaṃ te pucchitvā rājā paṇḍitaṃ pucchi ‘‘kathaṃ passasi, paṇḍita, rahassaṃ kassa kathetabba’’nti. ‘‘Mahārāja, yāva attano icchitaṃ na nipphajjati, tāva paṇḍito adhivāseyya, kassaci na katheyyā’’ti so imaṃ gāthamāha –</p>

<p rend="gatha1">‘‘Guyhassa hi guyhameva sādhu, na hi guyhassa pasatthamāvikammaṃ;</p>

<p rend="gathalast">Anipphannatā saheyya dhīro, nipphannova yathāsukhaṃ bhaṇeyyā’’ti. (jā. 1.15.322);</p>

<p rend="bodytext">Tattha <hi rend="bold">anipphannatā</hi>ti mahārāja, yāva attano icchitaṃ na nipphajjati, tāva paṇḍito adhivāseyya, na kassaci katheyyāti.</p>

<p rend="bodytext">Paṇḍitena pana evaṃ vutte rājā anattamano ahosi. Senako rājānaṃ olokesi, rājāpi senakamukhaṃ olokesi. Bodhisatto tesaṃ kiriyaṃ disvāva jāni ‘‘ime cattāro janā paṭhamameva maṃ rañño antare paribhindiṃsu, vīmaṃsanavasena pañho pucchito bhavissatī’’ti. Tesaṃ pana kathentānaññeva sūriyo atthaṅgato, dīpā jalitā. Paṇḍito ‘‘rājakammāni nāma bhāriyāni, na paññāyati ‘kiṃ bhavissatī’ti, khippameva gantuṃ vaṭṭatī’’ti uṭṭhāyāsanā rājānaṃ vanditvā nikkhamitvā cintesi ‘‘imesu eko ‘sahāyakassa kathetuṃ vaṭṭatī’ti āha <pb ed="M" n="6.0226" />, eko ‘bhātussa, eko puttassa, eko mātu kathetuṃ vaṭṭatī’ti āha. Imehi etaṃ katameva bhavissati, diṭṭhameva kathitanti maññāmi, hotu ajjeva etaṃ jānissāmī’’ti. Te pana cattāropi aññesu divasesu rājakulā nikkhamitvā rājanivesanadvāre ekassa bhattaambaṇassa piṭṭhe nisīditvā kiccakaraṇīyāni mantetvā gharāni gacchanti. Tasmā paṇḍito ‘‘ahaṃ etesaṃ catunnaṃ rahassaṃ ambaṇassa heṭṭhā nipajjitvā jānituṃ sakkuṇeyya’’nti cintetvā taṃ ambaṇaṃ ukkhipāpetvā attharaṇaṃ attharāpetvā ambaṇassa heṭṭhā pavisitvā purisānaṃ saññaṃ adāsi ‘‘tumhe <pb ed="V" n="6.0212" /> catūsu paṇḍitesu mantetvā gatesu āgantvā maṃ āneyyāthā’’ti. Te ‘‘sādhū’’ti sampaṭicchitvā pakkamiṃsu. Senakopi rājānaṃ āha – ‘‘mahārāja, amhākaṃ vacanaṃ na saddahatha, idāni <pb ed="P" n="6.0382" /> kiṃ karissathā’’ti. So tassa vacanaṃ gahetvā anisāmetvāva bhītatasito hutvā ‘‘idāni kiṃ karoma, senaka paṇḍitā’’ti pucchi. ‘‘Mahārāja, papañcaṃ akatvā kañci ajānāpetvā gahapatiputtaṃ māretuṃ vaṭṭatī’’ti. Rājā ‘‘senaka, ṭhapetvā tumhe añño mama atthakāmo nāma natthi, tumhe attano suhade gahetvā dvārantare ṭhatvā gahapatiputtassa pātova upaṭṭhānaṃ āgacchantassa khaggena sīsaṃ chindathā’’ti attano khaggaratanaṃ adāsi. Te ‘‘sādhu, deva, mā bhāyi, mayaṃ taṃ māressāmā’’ti vatvā nikkhamitvā ‘‘diṭṭhā no paccāmittassa piṭṭhī’’ti bhattaambaṇassa piṭṭhe nisīdiṃsu. Tato senako āha ‘‘ambho, ko gahapatiputtaṃ māressatī’’ti. Itare ‘‘tumheyeva ācariya, mārethā’’ti tasseva bhāraṃ kariṃsu.</p>

<p rend="bodytext">Atha ne senako pucchi ‘‘tumhe ‘rahassaṃ nāma asukassa asukassa kathetabba’nti vadatha, kiṃ vo etaṃ kataṃ, udāhu diṭṭhaṃ suta’’nti? ‘‘Kataṃ etaṃ, ācariyā’’ti. Tumhe ‘‘rahassaṃ nāma sahāyakassa kathetabba’’nti vadatha, ‘‘kiṃ vo etaṃ kataṃ, udāhu diṭṭhaṃ suta’’nti? ‘‘Kataṃ etaṃ mayā’’ti? ‘‘Kathetha, ācariyā’’ti. ‘‘Imasmiṃ rahasse raññā ñāte jīvitaṃ me natthī’’ti. ‘‘Mā bhāyatha ācariya, idha tumhākaṃ rahassabhedako natthi, kathethā’’ti. So nakhena ambaṇaṃ koṭṭetvā ‘‘atthi nu kho imassa heṭṭhā gahapatiputto’’ti āha. ‘‘Ācariya, gahapatiputto attano issariyena evarūpaṃ ṭhānaṃ na pavisissati, idāni yasena matto bhavissati, kathetha <pb ed="M" n="6.0227" /><pb ed="P" n="6.0383" /> tumhe’’ti. Senako tāva attano rahassaṃ kathento āha – ‘‘tumhe imasmiṃ nagare asukaṃ nāma vesiṃ jānāthā’’ti? ‘‘Āma, ācariyā’’ti. ‘‘Idāni sā paññāyatī’’ti. ‘‘Na paññāyati, ācariyā’’ti. ‘‘Ahaṃ sālavanuyyāne tāya saddhiṃ purisakiccaṃ katvā tassā piḷandhanesu lobhena taṃ māretvā tassāyeva sāṭakena bhaṇḍikaṃ katvā āharitvā amhākaṃ ghare asukabhūmikāya asuke nāma gabbhe nāgadantake laggesiṃ, vaḷañjetuṃ 3 visahāmi, purāṇabhāvamassa olokemi, evarūpaṃ aparādhakammaṃ katvā mayā ekassa sahāyakassa kathitaṃ, na tena kassaci kathitapubbaṃ, iminā kāraṇena ‘sahāyakassa guyhaṃ kathetabba’nti mayā kathita’’nti. Paṇḍito tassa rahassaṃ sādhukaṃ vavatthapetvā sallakkhesi.</p>

<p rend="bodytext">Pukkusopi attano rahassaṃ kathento āha – ‘‘mama ūruyā kuṭṭhaṃ atthi, kaniṭṭho me pātova kañci ajānāpetvā taṃ dhovitvā bhesajjena makkhetvā upari pilotikaṃ datvā bandhati. Rājā mayi muducitto ‘ehi pukkusā’ti maṃ pakkositvā yebhuyyena mama ūruyāyeva sayati <pb ed="V" n="6.0213" />, sace pana etaṃ rājā jāneyya, maṃ māreyya. Taṃ mama kaniṭṭhaṃ ṭhapetvā añño jānanto nāma natthi, tena kāraṇena ‘rahassaṃ nāma bhātu kathetabba’nti mayā vutta’’nti. Kāmindopi attano rahassaṃ kathento āha – ‘‘maṃ kāḷapakkhe uposathadivase naradevo nāma yakkho gaṇhāti, ahaṃ ummattakasunakho viya viravāmi, svāhaṃ tamatthaṃ puttassa kathesiṃ. So mama yakkhena gahitabhāvaṃ ñatvā maṃ antogehagabbhe nipajjāpetvā dvāraṃ pidahitvā nikkhamitvā mama saddaṃ paṭicchādanatthaṃ dvāre samajjaṃ kāresi, iminā kāraṇena ‘rahassaṃ nāma puttassa kathetabba’nti mayā vutta’’nti. Tato tayopi devindaṃ pucchiṃsu. So attano rahassaṃ kathento āha – ‘‘mayā maṇipahaṃsanakammaṃ karontena rañño santakaṃ sakkena kusarañño dinnaṃ, siripavesanaṃ maṅgalamaṇiratanaṃ thenetvā mātuyā dinnaṃ. Sā kañci ajānāpetvā mama rājakulaṃ pavisanakāle taṃ mayhaṃ deti, ahaṃ tena maṇinā siriṃ pavesetvā rājanivesanaṃ gacchāmi. Rājā tumhehi saddhiṃ akathetvā paṭhamataraṃ mayā saddhiṃ kathesi. Devasikaṃ aṭṭha, soḷasa, dvattiṃsa, catusaṭṭhi kahāpaṇe mama paribbayatthāya deti <pb ed="M" n="6.0228" />. Sace tassa maṇiratanassa channabhāvaṃ rājā jāneyya, mayhaṃ jīvitaṃ natthi, iminā kāraṇena ‘rahassaṃ nāma mātu kathetabba’nti mayā vutta’’nti.</p>

<p rend="bodytext">Mahāsatto sabbesampi guyhaṃ attano paccakkhaṃ akāsi <pb ed="P" n="6.0384" />. Te pana attano udaraṃ phāletvā antaṃ bāhiraṃ karontā viya rahassaṃ aññamaññaṃ kathetvā ‘‘tumhe appamattā pātova āgacchatha, gahapatiputtaṃ māressāmā’’ti uṭṭhāya pakkamiṃsu. Tesaṃ gatakāle paṇḍitassa purisā āgantvā ambaṇaṃ ukkhipitvā mahāsattaṃ ādāya pakkamiṃsu. So gharaṃ gantvā nhatvā alaṅkaritvā subhojanaṃ bhuñjitvā ‘‘ajja me bhaginī udumbaradevī rājagehato sāsanaṃ pesessatī’’ti ñatvā dvāre paccāyikaṃ purisaṃ ṭhapesi ‘‘rājagehato āgataṃ sīghaṃ pavesetvā mama dasseyyāsī’’ti. Evañca pana vatvā sayanapiṭṭhe nipajji. Tasmiṃ khaṇe rājāpi sayanapiṭṭhe nipannova paṇḍitassa guṇaṃ saritvā ‘‘mahosadhapaṇḍito sattavassikakālato paṭṭhāya maṃ upaṭṭhahanto na kiñci mayhaṃ anatthaṃ akāsi, devatāya pucchitapañhepi paṇḍite asati jīvitaṃ me laddhaṃ na siyā. Veripaccāmittānaṃ vacanaṃ gahetvā ‘asamadhuraṃ paṇḍitaṃ mārethā’ti khaggaṃ dentena ayuttaṃ mayā kataṃ, sve dāni naṃ passituṃ na labhissāmī’’ti sokaṃ uppādesi. Sarīrato sedā mucciṃsu. So sokasamappito cittassādaṃ na labhi. Udumbaradevīpi tena saddhiṃ ekasayanagatā taṃ ākāraṃ disvā ‘‘kiṃ nu kho mayhaṃ koci aparādho atthi, udāhu devassa kiñci sokakāraṇaṃ uppannaṃ, pucchissāmi tāva na’’nti imaṃ gāthamāha –</p>

<p rend="gatha1">‘‘Kiṃ <pb ed="V" n="6.0214" /> tvaṃ vimanosi rājaseṭṭha, dvipadajaninda vacanaṃ suṇoma metaṃ;</p>

<p rend="gathalast">Kiṃ cintayamāno dummanosi, nūna deva aparādho atthi mayha’’nti. (jā. 1.15.323);</p>

<p rend="bodytext">Atha rājā kathento gāthamāha –</p>

<p rend="gatha1">‘‘Paṇhe vajjho mahosadhoti, āṇatto me vamāya bhūripañño;</p>

<p rend="gathalast">Taṃ cintayamāno dummanosmi, na hi devī aparādho atthi tuyha’’nti. (jā. 1.15.324);</p>

<p rend="bodytext">Tattha <pb ed="M" n="6.0229" /><hi rend="bold">āṇatto</hi>ti bhadde, cattāro paṇḍitā ‘‘mahosadho mama paccatthiko’’ti kathayiṃsu. Mayā tathato avicinitvā ‘‘vadhetha na’’nti bhūripañño vadhāya āṇatto. Taṃ kāraṇaṃ cintayamāno dummanosmīti.</p>

<p rend="bodytext">Tassā <pb ed="P" n="6.0385" /> tassa vacanaṃ sutvāva mahāsatte sinehena pabbatamatto soko uppajji. Tato sā cintesi ‘‘ekena upāyena rājānaṃ assāsetvā rañño niddaṃ okkamanakāle mama kaniṭṭhassa sāsanaṃ pahiṇissāmī’’ti. Atha sā ‘‘mahārāja, tayāvetaṃ kataṃ gahapatiputtaṃ mahante issariye patiṭṭhāpentena, tumhehi so senāpatiṭṭhāne ṭhapito, idāni kira so tumhākaṃyeva paccatthiko jāto, na kho pana paccatthiko khuddako nāma atthi, māretabbova, tumhe mā cintayitthā’’ti rājānaṃ assāsesi. So tanubhūtasoko niddaṃ okkami. Devī uṭṭhāya gabbhaṃ pavisitvā ‘‘tāta mahosadha, cattāro paṇḍitā taṃ paribhindiṃsu, rājā kuddho sve dvārantare taṃ vadhāya āṇāpesi, sve rājakulaṃ mā āgaccheyyāsi, āgacchanto pana nagaraṃ hatthagataṃ katvā samattho hutvā āgaccheyyāsī’’ti paṇṇaṃ likhitvā modakassa anto pakkhipitvā modakaṃ suttena veṭhetvā navabhājane katvā chādetvā lañchetvā atthacārikāya dāsiyā adāsi ‘‘imaṃ modakaṃ gahetvā mama kaniṭṭhassa dehī’’ti. Sā tathā akāsi. ‘‘Rattiṃ kathaṃ nikkhantā’’ti na cintetabbaṃ. Raññā paṭhamameva deviyā varo dinno, tena na naṃ koci nivāresi. Bodhisatto paṇṇākāraṃ gahetvā naṃ uyyojesi. Sā puna āgantvā dinnabhāvaṃ ārocesi. Tasmiṃ khaṇe devī āgantvā raññā saddhiṃ nipajji. Mahāsattopi modakaṃ bhinditvā paṇṇaṃ vācetvā tamatthaṃ ñatvā kattabbakiccaṃ vicāretvā sayane nipajji.</p>

<p rend="bodytext">Itarepi <pb ed="V" n="6.0215" /> cattāro janā pātova khaggaṃ gahetvā dvārantare ṭhatvā paṇḍitaṃ apassantā dummanā hutvā rañño santikaṃ gantvā ‘‘kiṃ paṇḍitā mārito vo gahapatiputto’’ti vutte ‘‘na passāma, devā’’ti āhaṃsu. Mahāsattopi aruṇuggamaneyeva nagaraṃ attano hatthagataṃ katvā tattha tattha ārakkhaṃ ṭhapetvā mahājanaparivuto rathaṃ āruyha mahantena parivārena rājadvāraṃ agamāsi. Rājā sīhapañjaraṃ ugghāṭetvā bahi olokento aṭṭhāsi. Atha mahāsatto rathā otaritvā rājānaṃ vanditvā aṭṭhāsi. Rājā taṃ disvā cintesi ‘‘sace ayaṃ mama paccatthiko bhaveyya <pb ed="P" n="6.0386" /><pb ed="M" n="6.0230" />, na maṃ vandeyyā’’ti. Atha naṃ pakkosāpetvā rājā āsane nisīdi. Mahāsattopi ekamantaṃ nisīdi. Cattāropi paṇḍitā tattheva nisīdiṃsu. Atha naṃ rājā kiñci ajānanto viya ‘‘tāta, tvaṃ hiyyo gantvā idāni āgacchasi, kiṃ maṃ pariccajasī’’ti vatvā imaṃ gāthamāha –</p>

<p rend="gatha1">‘‘Abhidosagato dāni ehisi, kiṃ sutvā kiṃ saṅkate mano te;</p>

<p rend="gathalast">Ko te kimavoca bhūripañña, iṅgha vacanaṃ suṇoma brūhi meta’’nti. (jā. 1.15.325);</p>

<p rend="bodytext">Tattha <hi rend="bold">abhidosagato</hi>ti hiyyo paṭhamayāme gato idāni āgato. <hi rend="bold">Kiṃ saṅkate</hi>ti kiṃ āsaṅkate. <hi rend="bold">Kimavocā</hi>ti kiṃ rañño santikaṃ mā gamīti taṃ koci avoca.</p>

<p rend="bodytext">Atha naṃ mahāsatto ‘‘mahārāja, tayā me catunnaṃ paṇḍitānaṃ vacanaṃ gahetvā vadho āṇatto, tenāhaṃ na emī’’ti codento imaṃ gāthamāha –</p>

<p rend="gatha1">‘‘Paṇhe vajjho mahosadhoti, yadi te mantayitaṃ janinda dosaṃ;</p>

<p rend="gathalast">Bhariyāya rahogato asaṃsi, guyhaṃ pātukataṃ sutaṃ mameta’’nti. (jā. 1.15.326);</p>

<p rend="bodytext">Tattha <hi rend="bold">yadi te</hi>ti yasmā tayā. <hi rend="bold">Mantayita</hi>nti kathitaṃ. <hi rend="bold">Dosa</hi>nti abhidosaṃ, rattibhāgeti attho. Kassa kathitanti? Bhariyāya. Tvañhi hiyyo tassā imamatthaṃ rahogato asaṃsi. <hi rend="bold">Guyhaṃ pātukata</hi>nti tassā evarūpaṃ attano rahassaṃ pātukataṃ. <hi rend="bold">Sutaṃ mameta</hi>nti mayā panetaṃ tasmiṃ khaṇeyeva sutaṃ.</p>

<p rend="bodytext">Rājā <pb ed="V" n="6.0216" /> taṃ sutvā ‘‘imāya taṅkhaṇaññeva sāsanaṃ pahitaṃ bhavissatī’’ti kuddho deviṃ olokesi. Taṃ ñatvā mahāsatto ‘‘kiṃ, deva, deviyā kujjhatha, ahaṃ atītānāgatapaccuppannaṃ sabbaṃ jānāmi. Deva, tumhākaṃ tāva rahassaṃ deviyā kathitaṃ hotu, ācariyasenakassa pukkusādīnaṃ vā rahassaṃ mama kena kathitaṃ, ahaṃ etesampi rahassaṃ jānāmiyevā’’ti <pb ed="M" n="6.0231" /> senakassa tāva rahassaṃ kathento imaṃ gāthamāha –</p>

<p rend="gatha1">‘‘Yaṃ sālavanasmiṃ senako, pāpakammaṃ akāsi asabbhirūpaṃ;</p>

<p rend="gathalast">Sakhinova <pb ed="P" n="6.0387" /> rahogato asaṃsi, guyhaṃ pātukataṃ sutaṃ mameta’’nti. (jā. 1.15.327);</p>

<p rend="bodytext">Tattha <hi rend="bold">asabbhirūpa</hi>nti asādhujātikaṃ lāmakaṃ akusalakammaṃ akāsi. Imasmiṃyeva hi nagare asukaṃ nāma vesiṃ sālavanuyyāne purisakiccaṃ katvā taṃ māretvā alaṅkāraṃ gahetvā tassāyeva sāṭakena bhaṇḍikaṃ katvā attano ghare asukaṭṭhāne nāgadantake laggetvā ṭhapesi. <hi rend="bold">Sakhinovā</hi>ti atha naṃ, mahārāja, ekassa sahāyakassa rahogato hutvā akkhāsi, tampi mayā sutaṃ. Nāhaṃ devassa paccatthiko, senakoyeva. Yadi te paccatthikena kammaṃ atthi, senakaṃ gaṇhāpehīti.</p>

<p rend="bodytext">Rājā senakaṃ oloketvā ‘‘saccaṃ, senakā’’ti pucchitvā ‘‘saccaṃ, devā’’ti vutte tassa bandhanāgārappavesanaṃ āṇāpesi. Paṇḍito pukkusassa rahassaṃ kathento imaṃ gāthamāha –</p>

<p rend="gatha1">‘‘Pukkusapurisassa te janinda, uppanno rogo arājayutto;</p>

<p rend="gathalast">Bhātucca rahogato asaṃsi, guyhaṃ pātukataṃ sutaṃ mameta’’nti. (jā. 1.15.328);</p>

<p rend="bodytext">Tattha <hi rend="bold">arājayutto</hi>ti mahārāja, etassa kuṭṭharogo uppanno, so rājānaṃ pattuṃ ayutto, chupanānucchaviko na hoti. Tumhe ca ‘‘pukkusassa ūru muduko’’ti yebhuyyena tassa ūrumhi nipajjatha. So panesa vaṇabandhapilotikāya phasso, devāti.</p>

<p rend="bodytext">Rājā tampi oloketvā ‘‘saccaṃ pukkusā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Paṇḍito kāmindassapi rahassaṃ kathento imaṃ gāthamāha –</p>

<p rend="gatha1">‘‘Ābādhoyaṃ <pb ed="V" n="6.0217" /><pb ed="M" n="6.0232" /> asabbhirūpo, kāmindo naradevena phuṭṭho;</p>

<p rend="gathalast">Puttassa rahogato asaṃsi, guyhaṃ pātukataṃ sutaṃ mameta’’nti. (jā. 1.15.329);</p>

<p rend="bodytext">Tattha <hi rend="bold">asabbhirūpo</hi>ti yena so ābādhena phuṭṭho ummattakasunakho viya viravati, so naradevayakkhābādho asabbhijātiko lāmako, rājakulaṃ pavisituṃ na yutto, mahārājāti vadati.</p>

<p rend="bodytext">Rājā <pb ed="P" n="6.0388" /> tampi oloketvā ‘‘saccaṃ kāmindā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Paṇḍito devindassapi rahassaṃ kathento imaṃ gāthamāha –</p>

<p rend="gatha1">‘‘Aṭṭhavaṅkaṃ maṇiratanaṃ uḷāraṃ, sakko te adadā pitāmahassa;</p>

<p rend="gatha2">Devindassa gataṃ tadajja hatthaṃ, mātucca rahogato asaṃsi;</p>

<p rend="gathalast">Guyhaṃ pātukataṃ sutaṃ mameta’’nti. (jā. 1.15.330);</p>

<p rend="bodytext">Tattha <hi rend="bold">pitāmahassā</hi>ti tava pitāmahassa kusarājassa. <hi rend="bold">Tadajja hattha</hi>nti taṃ maṅgalasammataṃ maṇiratanaṃ ajja devindassa hatthagataṃ, mahārājāti.</p>

<p rend="bodytext">Rājā tampi oloketvā ‘‘saccaṃ devindā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Evaṃ ‘‘bodhisattaṃ vadhissāmā’’ti cintetvā sabbepi te bandhanāgāraṃ paviṭṭhā. Bodhisatto ‘‘mahārāja, iminā kāraṇenāhaṃ ‘attano guyhaṃ parassa na kathetabba’nti vadāmi, vadantā pana mahāvināsaṃ pattā’’ti vatvā uttari dhammaṃ desento imā gāthā abhāsi –</p>

<p rend="gatha1">‘‘Guyhassa hi guyhameva sādhu, na guyhassa pasatthamāvikammaṃ;</p>

<p rend="gathalast">Anipphannatā saheyya dhīro, nipphannova yathāsukhaṃ bhaṇeyya.</p>

<p rend="gatha1">‘‘Na <pb ed="M" n="6.0233" /> guyhamatthaṃ vivareyya, rakkheyya naṃ yathā nidhiṃ;</p>

<p rend="gathalast">Na hi pātukato sādhu, guyho attho pajānatā.</p>

<p rend="gatha1">‘‘Thiyā <pb ed="V" n="6.0218" /> guyhaṃ na saṃseyya, amittassa ca paṇḍito;</p>

<p rend="gathalast">Yo cāmisena saṃhīro, hadayattheno ca yo naro.</p>

<p rend="gatha1">‘‘Guyhamatthaṃ asambuddhaṃ, sambodhayati yo naro;</p>

<p rend="gathalast">Mantabhedabhayā tassa, dāsabhūto titikkhati.</p>

<p rend="gatha1">‘‘Yāvanto purisassatthaṃ, guyhaṃ jānanti mantinaṃ;</p>

<p rend="gathalast">Tāvanto tassa ubbegā, tasmā guyhaṃ na vissaje.</p>

<p rend="gatha1">‘‘Vivicca bhāseyya divā rahassaṃ, rattiṃ giraṃ nātivelaṃ pamuñce;</p>

<p rend="gathalast">Upassutikā <pb ed="P" n="6.0389" /> hi suṇanti mantaṃ, tasmā manto khippamupeti bheda’’nti. (jā. 1.15.331-336);</p>

<p rend="bodytext">Tattha <hi rend="bold">amittassa cā</hi>ti itthiyā ca paccatthikassa ca na katheyya. <hi rend="bold">Saṃhīro</hi>ti yo ca yena kenaci āmisena saṃhīrati upalāpati saṅgahaṃ gacchati, tassapi na saṃseyya. <hi rend="bold">Hadayattheno</hi>ti yo ca amitto mittapatirūpako mukhena aññaṃ katheti, hadayena aññaṃ cinteti, tassapi na saṃseyya. <hi rend="bold">Asambuddha</hi>nti parehi aññātaṃ. ‘‘Asambodha’’ntipi pāṭho, paresaṃ bodhetuṃ ayuttanti attho. <hi rend="bold">Titikkhatī</hi>ti tassa akkosampi paribhāsampi pahārampi dāso viya hutvā adhivāseti. <hi rend="bold">Mantina</hi>nti mantitaṃ, mantīnaṃ vā antare yāvanto jānantīti attho. <hi rend="bold">Tāvanto</hi>ti te guyhajānanake paṭicca tattakā tassa ubbegā santāsā uppajjanti. <hi rend="bold">Na vissaje</hi>ti na vissajjeyya paraṃ na jānāpeyya. <hi rend="bold">Viviccā</hi>ti sace divā rahassaṃ mantetukāmo hoti, vivittaṃ okāsaṃ kāretvā suppaṭicchannaṭṭhāne manteyya. <hi rend="bold">Nātivela</hi>nti rattiṃ rahassaṃ kathento pana ativelaṃ mariyādātikkantaṃ mahāsaddaṃ karonto giraṃ nappamuñceyya. <hi rend="bold">Upassutikā hī</hi>ti mantanaṭṭhānaṃ upagantvā tirokuṭṭādīsu ṭhatvā sotāro. <hi rend="bold">Tasmā</hi>ti mahārāja, tena kāraṇena so manto khippameva bhedamupāgamīti.</p>

<p rend="bodytext">Rājā <pb ed="M" n="6.0234" /> mahāsattassa kathaṃ sutvā ‘‘ete sayaṃ rājaverino hutvā paṇḍitaṃ mama veriṃ karontī’’ti kujjhitvā ‘‘gacchatha ne nagarā nikkhamāpetvā sūlesu vā uttāsetha, sīsāni vā tesaṃ chindathā’’ti āṇāpesi. Tesu pacchābāhaṃ bandhitvā catukke catukke kasāhi pahārasahassaṃ datvā nīyamānesu paṇḍito ‘‘deva, ime tumhākaṃ porāṇakā amaccā, khamatha nesaṃ aparādha’’nti <pb ed="V" n="6.0219" /> rājānaṃ khamāpesi. Rājā tassa vacanaṃ sutvā ‘‘sādhū’’ti te pakkosāpetvā tasseva dāse katvā adāsi. So pana te tattheva bhujisse akāsi. Rājā ‘‘tena hi mama vijite mā vasantū’’ti pabbājanīyakammaṃ āṇāpesi. Paṇḍito ‘‘khamatha, deva, etesaṃ andhabālānaṃ dosa’’nti khamāpetvā tesaṃ ṭhānantarāni puna pākatikāni kāresi. Rājā ‘‘paccāmittesupi tāvassa evarūpā mettā bhavati, aññesu janesu kathaṃ na bhavissatī’’ti paṇḍitassa ativiya pasanno ahosi. Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci kathetuṃ nāsakkhiṃsu.</p>

<p rend="centre">Pañcapaṇḍitapañho niṭṭhito.</p>

<p rend="centre">Niṭṭhitā ca paribhindakathā.</p>

<p rend="centre">Yuddhaparājayakaṇḍaṃ</p>

<p rend="bodytext">Tato <pb ed="V" n="6.0220" /> paṭṭhāya paṇḍitova rañño atthañca dhammañca anusāsati. So cintesi ‘‘rañño setachattamattameva, rajjaṃ pana ahameva vicāremi <pb ed="P" n="6.0390" />, mayā appamattena bhavituṃ vaṭṭatī’’ti. So nagare mahāpākāraṃ nāma kāresi, tathā anupākārañca dvāraṭṭālake antaraṭṭālake udakaparikhaṃ kaddamaparikhaṃ sukkhaparikhanti tisso parikhāyo kāresi, antonagare jiṇṇagehāni paṭisaṅkharāpesi, mahāpokkharaṇiyo kāretvā tāsu udakanidhānaṃ kāresi, nagare sabbakoṭṭhāgārāni dhaññassa pūrāpesi, himavantappadesato kulupakatāpasehi kudrūsakumudabījāni āharāpesi, udakaniddhamanāni sodhāpetvā tattha ropāpesi, bahinagarepi jiṇṇasālāpaṭisaṅkharaṇakammaṃ kāresi. Kiṃ kāraṇā? Anāgatabhayapaṭibāhanatthaṃ. Tato tato āgatavāṇijakepi ‘‘sammā, tumhe kuto āgatatthā’’ti pucchitvā ‘‘asukaṭṭhānato’’ti vutte ‘‘tumhākaṃ raññā kiṃ piya’’nti pucchitvā ‘‘asukaṃ nāmā’’ti vutte tesaṃ sammānaṃ kāretvā uyyojetvā <pb ed="M" n="6.0235" /> attano ekasate yodhe pakkosāpetvā ‘‘sammā, mayā dinne paṇṇākāre gahetvā ekasatarājadhāniyo gantvā ime paṇṇākāre attano piyakāmatāya tesaṃ rājūnaṃ datvā teyeva upaṭṭhahantā tesaṃ kiriyaṃ vā mantaṃ vā ñatvā mayhaṃ sāsanaṃ pesentā tattheva vasatha, ahaṃ vo puttadāraṃ posessāmī’’ti vatvā kesañci kuṇḍale, kesañci pādukāyo, kesañci khagge, kesañci suvaṇṇamālāyo akkharāni chinditvā ‘‘yadā mama kiccaṃ atthi, tadā paññāyantū’’ti adhiṭṭhahitvā tesaṃ hatthe datvā pesesi. Te tattha tattha gantvā tesaṃ tesaṃ rājūnaṃ paṇṇākāraṃ datvā ‘‘kenatthenāgatā’’ti vutte ‘‘tumheva upaṭṭhātuṃ āgatamhā’’ti vatvā ‘‘kuto āgatatthā’’ti puṭṭhā āgataṭṭhānaṃ avatvā aññāni ṭhānāni ācikkhitvā ‘‘tena hi sādhū’’ti sampaṭicchite upaṭṭhahantā tesaṃ abbhantarikā ahesuṃ.</p>

<p rend="bodytext">Tadā kapilaraṭṭhe saṅkhabalako nāma rājā āvudhāni sajjāpesi, senaṃ saṅkaḍḍhi. Tassa santike upanikkhittakapuriso paṇḍitassa sāsanaṃ pesesi ‘‘sāmi, mayaṃ idha pavattiṃ ‘idaṃ nāma karissatī’ti na jānāma, āvudhāni sajjāpeti, senaṃ saṅkaḍḍhati, tumhe purisavisese pesetvā idaṃ pavattiṃ tathato jānāthā’’ti. Atha mahāsatto suvapotakaṃ āmantetvā ‘‘samma, kapilaraṭṭhe saṅkhabalako nāma rājā āvudhāni sajjāpesi, tvaṃ tattha gantvā ‘imaṃ nāma karotī’ti tathato ñatvā sakalajambudīpaṃ <pb ed="P" n="6.0391" /> āhiṇḍitvā mayhaṃ pavattiṃ āharāhī’’ti vatvā madhulāje khādāpetvā madhupānīyaṃ pāyetvā satapākasahassapākehi telehi pakkhantaraṃ makkhetvā pācīnasīhapañjare <pb ed="V" n="6.0221" /> ṭhatvā vissajjesi. Sopi tattha gantvā tassa purisassa santikā tassa rañño pavattiṃ tathato ñatvā sakalajambudīpaṃ pariggaṇhanto kapilaraṭṭhe uttarapañcālanagaraṃ pāpuṇi. Tadā tattha cūḷanibrahmadatto nāma rājā rajjaṃ kāresi. Tassa kevaṭṭo nāma brāhmaṇo atthañca dhammañca anusāsati, paṇḍito byatto. So paccūsakāle pabujjhitvā dīpālokena alaṅkatappaṭiyattaṃ sirigabbhaṃ olokento attano mahantaṃ yasaṃ disvā ‘‘ayaṃ mama yaso, kassa santako’’ti cintetvā ‘‘na aññassa santako cūḷanibrahmadattassa <pb ed="M" n="6.0236" />, evarūpaṃ pana yasadāyakaṃ rājānaṃ sakalajambudīpe aggarājānaṃ kātuṃ vaṭṭati, ahañca aggapurohito bhavissāmī’’ti cintetvā pātova nhatvā bhuñjitvā alaṅkaritvā rañño santikaṃ gantvā ‘‘mahārāja, sukhaṃ sayathā’’ti sukhaseyyaṃ pucchitvā ‘‘āma, paṇḍitā’’ti vutte rājānaṃ ‘‘deva, mantetabbaṃ atthī’’ti āha. ‘‘Vada, ācariyā’’ti. ‘‘Deva, antonagare raho nāma na sakkā laddhuṃ, uyyānaṃ gacchāmā’’ti. ‘‘Sādhu, ācariyā’’ti rājā tena saddhiṃ uyyānaṃ gantvā balakāyaṃ bahi ṭhapetvā ārakkhaṃ kāretvā brāhmaṇena saddhiṃ uyyānaṃ pavisitvā maṅgalasilāpaṭṭe nisīdi.</p>

<p rend="bodytext">Tadā suvapotakopi taṃ kiriyaṃ disvā ‘‘bhavitabbamettha kāraṇena, ajja paṇḍitassa ācikkhitabbayuttakaṃ kiñci suṇissāmī’’ti uyyānaṃ pavisitvā maṅgalasālarukkhassa pattantare nilīyitvā nisīdi. Rājā ‘‘kathetha, ācariyā’’ti āha. ‘‘Mahārāja, tava kaṇṇe ito karohi, catukkaṇṇova manto bhavissati. Sace, mahārāja, mama vacanaṃ kareyyāsi, sakalajambudīpe taṃ aggarājānaṃ karomī’’ti. So mahātaṇhatāya tassa vacanaṃ sutvā somanassappatto hutvā ‘‘kathetha, ācariya, karissāmi te vacana’’nti āha. ‘‘Deva, mayaṃ senaṃ saṅkaḍḍhitvā paṭhamaṃ khuddakanagaraṃ rumbhitvā gaṇhissāma, ahañhi cūḷadvārena nagaraṃ pavisitvā rājānaṃ vakkhāmi – mahārāja, tava yuddhena kiccaṃ natthi, kevalaṃ amhākaṃ rañño santako hohi, tava rajjaṃ taveva bhavissati, yujjhanto pana amhākaṃ balavāhanassa mahantatāya <pb ed="P" n="6.0392" /> ekantena parājissasī’’ti. ‘‘Sace me vacanaṃ karissati, saṅgaṇhissāma naṃ. No ce, yujjhitvā jīvitakkhayaṃ pāpetvā dve senā gahetvā aññaṃ nagaraṃ gaṇhissāma, tato aññanti etenupāyena sakalajambudīpe rajjaṃ gahetvā ‘jayapānaṃ pivissāmā’ti vatvā ekasatarājāno amhākaṃ nagaraṃ ānetvā uyyāne āpānamaṇḍapaṃ kāretvā tattha nisinne visamissakaṃ suraṃ pāyetvā sabbepi te rājāno jīvitakkhayaṃ pāpetvā ekasatarājadhānīsu rajjaṃ amhākaṃ hatthagataṃ karissāma. Evaṃ tvaṃ sakalajambudīpe aggarājā bhavissasī’’ti. Sopi ‘‘sādhu, ācariya, evaṃ karissāmī’’ti vadati. ‘‘Mahārāja, catukkaṇṇo manto nāma, ayañhi manto <pb ed="V" n="6.0222" /> na sakkā aññena jānituṃ, tasmā <pb ed="M" n="6.0237" /> papañcaṃ akatvā sīghaṃ nikkhamathā’’ti. Rājā tussitvā ‘‘sādhū’’ti sampaṭicchi.</p>

<p rend="bodytext">Suvapotako taṃ sutvā tesaṃ mantapariyosāne sākhāyaṃ olambakaṃ otārento viya kevaṭṭassa sīse chakaṇapiṇḍaṃ pātetvā ‘‘kimeta’’nti mukhaṃ vivaritvā uddhaṃ olokentassa aparampi mukhe pātetvā ‘‘kiri kirī’’ti saddaṃ viravanto sākhato uppatitvā ‘‘kevaṭṭa, tvaṃ catukkaṇṇamantoti maññasi, idāneva chakkaṇṇo jāto, puna aṭṭhakaṇṇo bhavitvā anekasatakaṇṇopi bhavissatī’’ti vatvā ‘‘gaṇhatha, gaṇhathā’’ti vadantānaññeva vātavegena mithilaṃ gantvā paṇḍitassa nivesanaṃ pāvisi. Tassa pana idaṃ vattaṃ – sace kutoci ābhatasāsanaṃ paṇḍitasseva kathetabbaṃ hoti, athassa aṃsakūṭe otarati, sace amarādeviyāpi sotuṃ vaṭṭati, ucchaṅge otarati, sace mahājanena sotabbaṃ, bhūmiyaṃ otarati. Tadā so paṇḍitassa aṃsakūṭe otari. Tāya saññāya ‘‘rahassena bhavitabba’’nti mahājano paṭikkami. Paṇḍito taṃ gahetvā uparipāsādatalaṃ abhiruyha ‘‘kiṃ te, tāta, diṭṭhaṃ suta’’nti pucchi. Athassa so ‘‘ahaṃ, deva, sakalajambudīpe vicaranto aññassa rañño santike kiñci guyhaṃ na passāmi, uttarapañcālanagare pana cūḷanibrahmadattassa purohito kevaṭṭo nāma brāhmaṇo rājānaṃ uyyānaṃ netvā catukkaṇṇamantaṃ gaṇhi. Athāhaṃ sākhantare nisīditvā tesaṃ mantaṃ suṇitvā mantapariyosāne tassa sīse ca mukhe ca chakaṇapiṇḍaṃ pātetvā āgatomhī’’ti vatvā sabbaṃ kathesi. ‘Raññā sampaṭicchita’’nti <pb ed="P" n="6.0393" /> vutte ‘‘sampaṭicchi, devā’’ti āha.</p>

<p rend="bodytext">Athassa paṇḍito kattabbayuttakaṃ sakkāraṃ karitvā taṃ mudupaccattharaṇe suvaṇṇapañjare suṭṭhu sayāpetvā ‘‘kevaṭṭo mama mahosadhassa paṇḍitabhāvaṃ na jānāti maññe, ahaṃ na dānissa mantassa matthakaṃ pāpuṇituṃ dassāmī’’ti cintetvā nagarato duggatakulāni nīharāpetvā bahi nivāsāpesi, raṭṭhajanapadadvāragāmesu samiddhāni issariyakulāni āharitvā antonagare nivāsāpesi, bahuṃ dhanadhaññaṃ kāresi. Cūḷanibrahmadattopi kevaṭṭassa vacanaṃ gahetvā senaṅgaparivuto gantvā ekaṃ khuddakanagaraṃ parikkhipi. Kevaṭṭopi vuttanayeneva tattha <pb ed="M" n="6.0238" /> pavisitvā taṃ rājānaṃ saññāpetvā attano santakamakāsi. Dve senā ekato katvā tato aññaṃ nagaraṃ rumbhati. Etenupāyena paṭipāṭiyā sabbāni tāni nagarāni gaṇhi. Evaṃ cūḷanibrahmadatto kevaṭṭassa ovāde ṭhito, ṭhapetvā vedeharājānaṃ sesarājāno sakalajambudīpe attano santake akāsi. Bodhisattassa pana upanikkhittakapurisā ‘‘cūḷanibrahmadattena ettakāni nagarāni gahitāni <pb ed="V" n="6.0223" />, appamatto hotū’’ti niccaṃ sāsanaṃ pahiṇiṃsu. Sopi tesaṃ ‘‘ahaṃ idha appamatto vasāmi, tumhepi anukkaṇṭhantā appamatto hutvā vasathā’’ti paṭipesesi.</p>

<p rend="bodytext">Cūḷanibrahmadatto sattadivasasattamāsādhikehi sattasaṃvaccharehi videharajjaṃ vajjetvā sesaṃ sakalajambudīpe rajjaṃ gahetvā kevaṭṭaṃ āha – ‘‘ācariya, mithilāyaṃ videharajjaṃ gaṇhāmā’’ti. ‘‘Mahārāja, mahosadhapaṇḍitassa vasananagare rajjaṃ gaṇhituṃ na sakkhissāma. So hi evaṃ ñāṇasampanno evaṃ upāyakusalo’’ti so vitthāretvā candamaṇḍalaṃ uṭṭhāpento viya mahosadhassa guṇe kathesi. Ayañhi sayampi upāyakusalova, tasmā ‘‘mithilanagaraṃ nāma deva appamattakaṃ, sakalajambudīpe rajjaṃ amhākaṃ pahoti, kiṃ no etenā’’ti upāyeneva rājānaṃ sallakkhāpesi. Sesarājānopi ‘‘mayaṃ mithilarajjaṃ gahetvāva jayapānaṃ pivissāmā’’ti vadanti. Kevaṭṭo tepi nivāretvā ‘‘videharajjaṃ gahetvā kiṃ karissāma, sopi rājā amhākaṃ santakova, tasmā nivattathā’’ti te upāyeneva bodhesi. Te tassa vacanaṃ sutvā nivattiṃsu. Mahāsattassa upanikkhittakapurisā sāsanaṃ pesayiṃsu ‘‘brahmadatto ekasatarājaparivuto mithilaṃ āgacchantova nivattitvā attano nagarameva <pb ed="P" n="6.0394" /> gato’’ti. Sopi tesaṃ ‘‘ito paṭṭhāya tassa kiriyaṃ jānantū’’ti paṭipesesi. Brahmadattopi kevaṭṭena saddhiṃ ‘‘idāni kiṃ karissāmī’’ti mantetvā ‘‘jayapānaṃ pivissāmā’’ti vutte uyyānaṃ alaṅkaritvā cāṭisatesu cāṭisahassesu suraṃ ṭhapetha, nānāvidhāni ca macchamaṃsādīni upanethā’’ti sevake āṇāpesi. Upanikkhittakapurisā taṃ pavattiṃ paṇḍitassa ārocesuṃ. Te pana ‘‘visena suraṃ yojetvā rājāno māretukāmo’’ti na jāniṃsu. Mahāsatto pana suvapotakassa santikā sutattā <pb ed="M" n="6.0239" /> tathato jānitvā ‘‘nesaṃ surāpānadivasaṃ tathato jānitvā mama pesethā’’ti paṭisāsanaṃ pesesi. Te tathā kariṃsu.</p>

<p rend="bodytext">Paṇḍito ‘‘mādise dharamāne ettakānaṃ rājūnaṃ maraṇaṃ ayuttaṃ, avassayo nesaṃ bhavissāmī’’ti cintetvā sahajātaṃ yodhasahassaṃ pakkosāpetvā ‘‘sammā, cūḷanibrahmadatto kira uyyānaṃ alaṅkārāpetvā ekasatarājaparivuto suraṃ pātukāmo, tumhe tattha gantvā rājūnaṃ āsanesu paññattesu kismiñci anisinneyeva ‘cūḷanibrahmadattassa anantaraṃ mahārahaṃ āsanaṃ amhākaṃ raññova dethā’ti vadantā gahetvā tesaṃ purisehi ‘tumhe kassa purisā’ti vutte ‘videharājassā’ti vadeyyātha. Te tumhehi saddhiṃ ‘mayaṃ sattadivasasattamāsādhikāni sattavassāni rajjaṃ gaṇhantā ekadivasampi videharājānaṃ na passāma, kiṃ rājā nāmesa, gacchatha pariyante āsanaṃ gaṇhathā’ti vadantā kalahaṃ karissanti. Atha tumhe ‘ṭhapetvā brahmadattaṃ añño amhākaṃ rañño uttaritaro idha natthī’ti kalahaṃ vaḍḍhetvā amhākaṃ rañño āsanamattampi alabhantā ‘na dāni <pb ed="V" n="6.0224" /> vo suraṃ pātuṃ macchamaṃsaṃ khādituṃ dassāmā’ti nadantā vaggantā mahāghosaṃ karontā tesaṃ santāsaṃ janentā mahantehi leḍḍudaṇḍehi sabbacāṭiyo bhinditvā macchamaṃsaṃ vippakiritvā aparibhogaṃ katvā javena senāya antaraṃ pavisitvā devanagaraṃ paviṭṭhā asurā viya ulloḷaṃ uṭṭhāpetvā ‘mayaṃ mithilanagare mahosadhapaṇḍitassa purisā, sakkontā amhe gaṇhathā’ti tumhākaṃ āgatabhāvaṃ jānāpetvā āgacchathā’’ti pesesi. Te ‘‘sādhū’’ti tassa vacanaṃ sampaṭicchitvā <pb ed="P" n="6.0395" /> vanditvā sannaddhapañcāvudhā nikkhamitvā tattha gantvā nandanavanamiva alaṅkatauyyānaṃ pavisitvā samussitasetacchatte ekasatarājapallaṅke ādiṃ katvā alaṅkatappaṭiyattaṃ sirivibhavaṃ disvā mahāsattena vuttaniyāmeneva sabbaṃ katvā mahājanaṃ saṅkhobhetvā mithilābhimukhā pakkamiṃsu. Rājapurisāpi taṃ pavattiṃ tesaṃ rājūnaṃ ārocesuṃ. Cūḷanibrahmadattopi ‘‘evarūpassa nāma me visayogassa antarāyo kato’’ti kujjhi. Rājānopi ‘‘amhākaṃ jayapānaṃ pātuṃ nādāsī’’ti kujjhiṃsu. Balakāyāpi ‘‘mayaṃ amūlakaṃ suraṃ pātuṃ na labhimhā’’ti kujjhiṃsu.</p>

<p rend="bodytext">Cūḷanibrahmadatto <pb ed="M" n="6.0240" /> te rājāno āmantetvā ‘‘etha, bho, mithilaṃ gantvā videharājassa khaggena sīsaṃ chinditvā pādehi akkamitvā nisinnā jayapānaṃ pivissāma, senaṃ gamanasajjaṃ karothā’’ti vatvā puna rahogato kevaṭṭassapi etamatthaṃ kathetvā ‘‘amhākaṃ evarūpassa mantassa antarāyakaraṃ paccāmittaṃ gaṇhissāma, ekasatarājūnaṃ aṭṭhārasaakkhobhaṇisaṅkhāya senāya parivutā gacchāma, etha, ācariyā’’ti āha. Brāhmaṇo attano paṇḍitabhāvena cintesi ‘‘mahosadhapaṇḍitaṃ jinituṃ nāma na sakkā, amhākaṃyeva lajjitabbaṃ bhavissati, nivattāpessāmi na’’nti. Atha naṃ evamāha – ‘‘mahārāja, na esa videharājassa thāmo, mahosadhapaṇḍitassa saṃvidhānametaṃ, mahānubhāvo panesa, tena rakkhitā mithilā sīharakkhitaguhā viya na sakkā kenaci gahetuṃ, kevalaṃ amhākaṃ lajjanakaṃ bhavissati, alaṃ tattha gamanenā’’ti. Rājā pana khattiyamānena issariyamadena matto hutvā ‘‘kiṃ so karissatī’’ti vatvā ekasatarājaparivuto aṭṭhārasaakkhobhaṇisaṅkhāya senāya saddhiṃ nikkhami. Kevaṭṭopi attano kathaṃ gaṇhāpetuṃ asakkonto ‘‘rañño paccanīkavutti nāma ayuttā’’ti tena saddhiṃyeva nikkhami. Tepi yodhā ekaratteneva mithilaṃ patvā attanā katakiccaṃ paṇḍitassa kathayiṃsu. Paṭhamaṃ upanikkhittakapurisāpissa sāsanaṃ pahiṇiṃsu. ‘‘Cūḷanibrahmadatto ‘videharājānaṃ gaṇhissāmī’ti ekasatarājaparivuto āgacchati, paṇḍito appamatto hotu, ajja asukaṭṭhānaṃ nāma āgato, ajja <pb ed="P" n="6.0396" /> asukaṭṭhānaṃ, ajja nagaraṃ pāpuṇissatī’’ti paṇḍitassa nibaddhaṃ pesentiyeva. Taṃ sutvā mahāsatto appamatto ahosi. Videharājā pana ‘‘brahmadatto kira imaṃ nagaraṃ gahetuṃ āgacchatī’’ti paramparaghosena assosi.</p>

<p rend="bodytext">Atha <pb ed="V" n="6.0225" /> brahmadatto aggapadoseyeva ukkāsatasahassena dhāriyamānena āgantvā sakalanagaraṃ parivāresi. Atha naṃ hatthipākārarathapākārādīhi parikkhipāpetvā tesu tesu ṭhānesu balagumbaṃ ṭhapesi. Manussā unnādentā apphoṭentā seḷentā naccantā gajjantā tajjentā mahāghosaṃ karontā aṭṭhaṃsu. Dīpobhāsena ceva alaṅkārobhāsena ca sakalasattayojanikā mithilā ekobhāsā ahosi. Hatthiassarathatūriyānaṃ <pb ed="M" n="6.0241" /> saddena pathaviyā bhijjanakālo viya ahosi. Cattāro paṇḍitā ulloḷasaddaṃ sutvā ajānantā rañño santikaṃ gantvā ‘‘mahārāja, ulloḷasaddo jāto, na kho pana mayaṃ jānāma, kiṃ nāmetaṃ, vīmaṃsituṃ vaṭṭatī’’ti āhaṃsu. Taṃ sutvā rājā ‘‘cūḷanibrahmadatto nu kho āgato bhaveyyā’’ti sīhapañjaraṃ vivaritvā olokento tassāgamanabhāvaṃ ñatvā bhītatasito ‘‘natthi amhākaṃ jīvitaṃ, sabbe no jīvitakkhayaṃ pāpessatī’’ti tehi saddhiṃ sallapanto nisīdi. Mahāsatto pana tassāgatabhāvaṃ ñatvā sīho viya achambhito sakalanagare ārakkhaṃ saṃvidahitvā ‘‘rājānaṃ assāsessāmī’’ti rājanivesanaṃ abhiruhitvā ekamantaṃ aṭṭhāsi. Rājā taṃ disvāva paṭiladdhassāso hutvā ‘‘ṭhapetvā mama puttaṃ mahosadhapaṇḍitaṃ añño maṃ imamhā dukkhā mocetuṃ samattho nāma natthī’’ti cintetvā tena saddhiṃ sallapanto āha –</p>

<p rend="hangnum" n="22:590"><hi rend="paranum">22:590</hi><hi rend="dot">.</hi></p>

<p rend="gatha1"> ‘‘Pañcālo sabbasenāya, brahmadattoyamāgato;</p>

<p rend="gathalast">Sāyaṃ pañcāliyā senā, appameyyo mahosadha.</p>

<p rend="hangnum" n="22:591"><hi rend="paranum">22:591</hi><hi rend="dot">.</hi></p>

<p rend="gatha1"> ‘‘Vīthimatī pattimatī, sabbasaṅgāmakovidā;</p>

<p rend="gathalast">Ohārinī saddavatī, bherisaṅkhappabodhanā.</p>

<p rend="hangnum" n="22:592"><hi rend="paranum">22:592</hi><hi rend="dot">.</hi></p>

<p rend="gatha1"> ‘‘Lohavijjālaṅkārābhā, dhajinī vāmarohinī;</p>

<p rend="gathalast">Sippiyehi susampannā, sūrehi suppatiṭṭhitā.</p>

<p rend="hangnum" n="22:593"><hi rend="paranum">22:593</hi><hi rend="dot">.</hi></p>

<p rend="gatha1"> ‘‘Dasettha paṇḍitā āhu, bhūripaññā rahogamā;</p>

<p rend="gathalast">Mātā ekādasī rañño, pañcāliyaṃ pasāsati.</p>

<p rend="hangnum" n="22:594"><hi rend="paranum">22:594</hi><hi rend="dot">.</hi></p>

<p rend="gatha1"> ‘‘Athetthekasataṃ <pb ed="P" n="6.0397" />khatyā, anuyantā yasassino;</p>

<p rend="gathalast">Acchinnaraṭṭhā byathitā, pañcāliyaṃ vasaṃ gatā.</p>

<p rend="hangnum" n="22:595"><hi rend="paranum">22:595</hi><hi rend="dot">.</hi></p>

<p rend="gatha1"> ‘‘Yaṃvadā <pb ed="V" n="6.0226" /> takkarā rañño, akāmā piyabhāṇino;</p>

<p rend="gathalast">Pañcālamanuyāyanti, akāmā vasino gatā.</p>

<p rend="hangnum" n="22:596"><hi rend="paranum">22:596</hi><hi rend="dot">.</hi></p>

<p rend="gatha1"> ‘‘Tāya senāya mithilā, tisandhiparivāritā;</p>

<p rend="gathalast">Rājadhānī videhānaṃ, samantā parikhaññati.</p>

<p rend="hangnum" n="22:597"><hi rend="paranum">22:597</hi><hi rend="dot">.</hi></p>

<p rend="gatha1"> ‘‘Uddhaṃ <pb ed="M" n="6.0242" /> tārakajātāva, samantā parivāritā;</p>

<p rend="gathalast">Mahosadha vijānāhi, kathaṃ mokkho bhavissatī’’ti.</p>

<p rend="bodytext">Tattha <hi rend="bold">sabbasenāyā</hi>ti sabbāya ekasatarājanāyikāya aṭṭhārasaakkhobhaṇisaṅkhāya senāya saddhiṃ āgato kira, tātāti vadati. <hi rend="bold">Pañcāliyā</hi>ti pañcālarañño santakā. <hi rend="bold">Vīthimatī</hi>ti vīthiyā ānīte dabbasambhāre gahetvā vicarantena vaḍḍhakigaṇena samannāgatā. <hi rend="bold">Pattimatī</hi>ti padasañcarena balakāyena samannāgatā. <hi rend="bold">Sabbasaṅgāmakovidā</hi>ti sabbasaṅgāme kusalā. <hi rend="bold">Ohārinī</hi>ti parasenāya antaraṃ pavisitvā apaññāyantāva parasīsaṃ āharituṃ samatthā. <hi rend="bold">Saddavatī</hi>ti dasahi saddehi avivittā. <hi rend="bold">Bherisaṅkhappabodhanā</hi>ti ‘‘etha yātha yujjhathā’’tiādīni tattha vacībhedena jānāpetuṃ na sakkā, tādisāni panettha kiccāni bherisaṅkhasaddeheva bodhentīti bherisaṅkhappabodhanā. <hi rend="bold">Lohavijjālaṅkārābhā</hi>ti ettha <hi rend="bold">lohavijjā</hi>ti lohasippāni. Sattaratanapaṭimaṇḍitānaṃ kavacacammajālikāsīsakareṇikādīnaṃ etaṃ nāmaṃ. <hi rend="bold">Alaṅkārā</hi>ti rājamahāmattādīnaṃ alaṅkārā. Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho. <hi rend="bold">Dhajinī</hi>ti suvaṇṇādipaṭimaṇḍitehi nānāvatthasamujjalehi rathādīsu samussitadhajehi samannāgatā. <hi rend="bold">Vāmarohinī</hi>ti hatthī ca asse ca ārohantā vāmapassena ārohanti, tena ‘‘vāmarohinī’’ti vuccanti, tehi samannāgatā, aparimitahatthiassasamākiṇṇāti attho. <hi rend="bold">Sippiyehī</hi>ti hatthisippaassasippādīsu aṭṭhārasasu sippesu nipphattiṃ pattehi suṭṭhu samannāgatā susamākiṇṇā. <hi rend="bold">Sūrehī</hi>ti tāta, esā kira senā sīhasamānaparakkamehi sūrayodhehi suppatiṭṭhitā.</p>

<p rend="bodytext"><hi rend="bold">Āhū</hi>ti dasa kirettha senāya paṇḍitāti vadanti. <hi rend="bold">Bhūripaññā</hi>ti pathavisamāya vipulāya paññāya samannāgatā. <hi rend="bold">Rahogamā</hi>ti raho gamanasīlā raho nisīditvā mantanasīlā. Te kira ekāhadvīhaṃ cintetuṃ labhantā pathaviṃ parivattetuṃ ākāse gaṇhituṃ samatthā. <hi rend="bold">Ekādasī</hi>ti tehi <pb ed="M" n="6.0243" /> kira <pb ed="V" n="6.0227" /> paṇḍitehi atirekatarapaññā pañcālarañño mātā. Sā tesaṃ ekādasī hutvā pañcāliyaṃ senaṃ pasāsati anusāsati.</p>

<p rend="bodytext">Ekadivasaṃ kireko puriso ekaṃ taṇḍulanāḷiñca puṭakabhattañca kahāpaṇasahassañca gahetvā ‘‘nadiṃ tarissāmī’’ti otiṇṇo nadimajjhaṃ patvā tarituṃ asakkonto tīre ṭhite manusse evamāha – ‘‘ambho, mama hatthe ekā taṇḍulanāḷi puṭakabhattaṃ kahāpaṇasahassañca atthi, ito yaṃ mayhaṃ ruccati, taṃ dassāmi. Yo sakkoti, so maṃ uttāretū’’ti. Atheko thāmasampanno puriso gāḷhaṃ nivāsetvā nadiṃ ogāhetvā taṃ hatthe gahetvā paratīraṃ uttāretvā ‘‘dehi me dātabba’’nti āha. ‘‘So taṇḍulanāḷiṃ vā puṭakabhattaṃ vā gaṇhāhī’’ti <pb ed="P" n="6.0398" />. ‘‘Samma, ahaṃ jīvitaṃ agaṇetvā taṃ uttāresiṃ, na me etehi attho, kahāpaṇaṃ me dehī’’ti. Ahaṃ ‘‘ito mayhaṃ yaṃ ruccati, taṃ dassāmī’’ti avacaṃ, idāni mayhaṃ yaṃ ruccati, taṃ dammi, icchanto gaṇhāti. So samīpe ṭhitassa ekassa kathesi. Sopi taṃ ‘‘esa attano ruccanakaṃ tava deti, gaṇhā’’ti āha. So ‘‘ahaṃ na gaṇhissāmī’’ti taṃ ādāya vinicchayaṃ gantvā vinicchayāmaccānaṃ ārocesi. Tepi sabbaṃ sutvā tathevāhaṃsu. So tesaṃ vinicchayena atuṭṭho rañño santikaṃ gantvā tamatthaṃ ārocesi. Rājāpi vinicchayāmacce pakkosāpetvā tesaṃ santike ubhinnaṃ vacanaṃ sutvā vinicchinituṃ ajānanto attano jīvitaṃ pahāya nadiṃ otiṇṇaṃ parajjāpesi.</p>

<p rend="bodytext">Tasmiṃ khaṇe rañño mātā calākadevī nāma avidūre nisinnā ahosi. Sā rañño dubbinicchitabhāvaṃ ñatvā ‘‘tāta, imaṃ aḍḍaṃ ñatvāva suṭṭhu vinicchita’’nti āha. ‘‘Amma, ahaṃ ettakaṃ jānāmi. Sace tumhe uttaritaraṃ jānātha, tumheva vinicchinathā’’ti. Sā ‘‘evaṃ karissāmī’’ti vatvā taṃ purisaṃ pakkosāpetvā ‘‘ehi, tāta, tava hatthagatāni tīṇipi bhūmiyaṃ ṭhapehī’’ti paṭipāṭiyā ṭhapāpetvā ‘‘tāta, tvaṃ udake vuyhamāno imassa kiṃ kathesī’’ti pucchitvā ‘‘idaṃ nāmayye’’ti vutte ‘‘tena hi tava ruccanakaṃ gaṇhā’’ti āha. So sahassatthavikaṃ gaṇhi. Atha naṃ sā thokaṃ gatakāle pakkosāpetvā ‘‘tāta, sahassaṃ te ruccatī’’ti pucchitvā ‘‘āma, ruccatī’’ti vutte ‘‘tāta, tayā ‘ito <pb ed="M" n="6.0244" /> yaṃ mayhaṃ ruccati, taṃ dassāmī’ti imassa vuttaṃ, na vutta’’nti pucchitvā ‘‘vuttaṃ devī’’ti vutte ‘‘tena hi imaṃ sahassaṃ etassa dehī’’ti vatvā dāpesi. So rodanto paridevanto adāsi. Tasmiṃ khaṇe rājā amaccā ca tussitvā sādhukāraṃ pavattayiṃsu. Tato paṭṭhāya tassā paṇḍitabhāvo sabbattha pākaṭo jāto. Taṃ sandhāya videharājā ‘‘mātā ekādasī rañño’’ti āha.</p>

<p rend="bodytext"><hi rend="bold">Khatyā</hi>ti <pb ed="V" n="6.0228" /> khattiyā. <hi rend="bold">Acchinnaraṭṭhā</hi>ti cūḷanibrahmadattena acchinditvā gahitaraṭṭhā. <hi rend="bold">Byathitā</hi>ti maraṇabhayabhītā aññaṃ gahetabbagahaṇaṃ apassantā. <hi rend="bold">Pañcāliyaṃ vasaṃ gatā</hi>ti etassa pañcālarañño vasaṃ gatāti attho. Sāmivacanatthe hi etaṃ upayogavacanaṃ. <hi rend="bold">Yaṃvadā takkarā</hi>ti yaṃ mukhena vadanti, taṃ rañño kātuṃ sakkontāva. <hi rend="bold">Vasino gatā</hi>ti pubbe sayaṃvasino idāni panassa vasaṃ gatāti attho. <hi rend="bold">Tisandhī</hi>ti paṭhamaṃ hatthipākārena parikkhittā, tato rathapākārena, tato assapākārena, tato yodhapattipākārena parikkhittāti imehi catūhi saṅkhepehi tisandhīhi parivāritā. Hatthirathānañhi antaraṃ eko sandhi, rathaassānaṃ antaraṃ eko sandhi, assapattīnaṃ antaraṃ eko sandhi. <hi rend="bold">Parikhaññatī</hi>ti khanīyati. Imañhi idāni uppāṭetvā gaṇhitukāmā viya samantato khananti. <hi rend="bold">Uddhaṃ tārakajātāvā</hi>ti tāta, yāya senāya samantā parivāritā, sā anekasatasahassadaṇḍadīpikāhi uddhaṃ tārakajātā viya khāyati. <hi rend="bold">Vijānāhī</hi>ti tāta mahosadhapaṇḍita, avīcito yāva bhavaggā añño tayā sadiso upāyakusalo paṇḍito nāma natthi, paṇḍitabhāvo nāma evarūpesu ṭhānesu paññāyati, tasmā tvameva jānāhi, kathaṃ amhākaṃ ito dukkhā pamokkho bhavissatīti.</p>

<p rend="bodytext">Imaṃ rañño kathaṃ sutvā mahāsatto cintesi ‘‘ayaṃ rājā ativiya maraṇabhayabhīto, gilānassa kho pana vejjo paṭisaraṇaṃ, chātassa <pb ed="P" n="6.0399" /> bhojanaṃ, pipāsitassa pānīyaṃ, imassapi maṃ ṭhapetvā aññaṃ paṭisaraṇaṃ natthi, assāsessāmi na’’nti. Atha mahāsatto manosilātale nadanto sīho viya ‘‘mā bhāyi, mahārāja, rajjasukhaṃ anubhava, ahaṃ leḍḍuṃ</p>

<p rend="bodytext">Gahetvā <pb ed="M" n="6.0245" /> kākaṃ viya, dhanuṃ gahetvā makkaṭaṃ viya ca, imaṃ aṭṭhārasaakkhobhaṇisaṅkhaṃ senaṃ udare bandhasāṭakānampi assāmikaṃ katvā palāpessāmī’’ti vatvā navamaṃ gāthamāha –</p>

<p rend="hangnum" n="22:598"><hi rend="paranum">22:598</hi><hi rend="dot">.</hi></p>

<p rend="gatha1"> ‘‘Pāde deva pasārehi, bhuñja kāme ramassu ca;</p>

<p rend="gathalast">Hitvā pañcāliyaṃ senaṃ, brahmadatto palāyitī’’ti.</p>

<p rend="bodytext">Tassattho – ‘‘deva, tvaṃ yathāsukhaṃ attano rajjasukhasaṅkhāte te pāde pasārehi, pasārento ca saṅgāme cittaṃ akatvā bhuñja, kāme ramassu ca, esa brahmadatto imaṃ senaṃ chaḍḍetvā palāyissatī’’ti.</p>

<p rend="bodytext">Evaṃ paṇḍito rājānaṃ samassāsetvā vanditvā rājanivesanā nikkhamitvā nagare chaṇabheriṃ <pb ed="V" n="6.0229" /> carāpetvā nāgare āha – ‘‘ambho, tumhe mā cintayittha, sattāhaṃ mālāgandhavilepanapānabhojanādīni sampādetvā chaṇakīḷaṃ paṭṭhapetha. Tattha tattha manussā yathārūpaṃ mahāpānaṃ pivantu, gandhabbaṃ karontu, vādentu vaggantu seḷentu nadantu naccantu gāyantu apphoṭentu, paribbayo pana vo mama santakova hotu, ahaṃ mahosadhapaṇḍito nāma, passissatha me ānubhāva’’nti. Te tathā kariṃsu. Tadā gītavāditādisaddaṃ bahinagare ṭhitā suṇanti, cūḷadvārena manussā nagaraṃ pavisanti. Ṭhapetvā paṭisattuṃ diṭṭhaṃ diṭṭhaṃ na gaṇhanti, tasmā sañcāro na chijjati, nagaraṃ paviṭṭhamanussā chaṇakīḷanissitaṃ janaṃ passanti.</p>

<p rend="bodytext">Cūḷanibrahmadattopi nagare kolāhalaṃ sutvā amacce evamāha – ‘‘ambho, amhesu aṭṭhārasaakkhobhaṇiyā senāya nagaraṃ parivāretvā ṭhitesu nagaravāsīnaṃ bhayaṃ vā sārajjaṃ vā natthi, ānanditā somanassappattā apphoṭenti nadanti seḷenti naccanti gāyanti, kiṃ nāmeta’’nti? Atha naṃ upanikkhittakapurisā musāvādaṃ katvā evamāhaṃsu ‘‘deva, mayaṃ ekena kammena cūḷadvārena nagaraṃ pavisitvā chaṇanissitaṃ mahājanaṃ disvā pucchimhā ‘ambho <pb ed="P" n="6.0400" />, sakalajambudīparājāno āgantvā tumhākaṃ nagaraṃ parikkhipitvā ṭhitā, tumhe pana atipamattā, kiṃ nāmeta’nti? Te evamāhaṃsu ‘ambho, amhākaṃ rañño kumārakāle eko manoratho ahosi sakalajambudīparājūhi nagare parivārite chaṇaṃ karissāmīti, tassa ajja manoratho matthakaṃ patto, tasmā chaṇabheriṃ carāpetvā sayaṃ mahātale mahāpānaṃ pivatī’’’ti.</p>

<p rend="bodytext">Rājā <pb ed="M" n="6.0246" /> tesaṃ kathaṃ sutvā kujjhitvā senaṃ āṇāpesi – ‘‘bhonto, gacchatha, khippaṃ ito cito ca nagaraṃ avattharitvā parikhaṃ bhinditvā pākāraṃ maddantā dvāraṭṭālake bhindantā nagaraṃ pavisitvā sakaṭehi kumbhaṇḍāni viya mahājanassa sīsāni gaṇhatha, videharañño sīsaṃ āharathā’’ti. Taṃ sutvā sūrayodhā nānāvudhahatthā dvārasamīpaṃ gantvā paṇḍitassa purisehi sakkharavālukakalalasiñcanapāsāṇapatanādīhi upaddutā paṭikkamanti. ‘‘Pākāraṃ bhindissāmā’’ti parikhaṃ otiṇṇepi antaraṭṭālakesu ṭhitā ususattitomarādīhi vijjhantā mahāvināsaṃ pāpenti. Paṇḍitassa yodhā cūḷanibrahmadattassa yodhe hatthavikārādīni dassetvā nānappakārehi akkosanti paribhāsanti tajjenti. ‘‘Tumhe kilamantā bhattaṃ alabhantā thokaṃ pivissatha khādissathā’’ti surāpiṭṭhakāni ceva macchamaṃsasūlāni ca pasāretvā sayameva pivanti khādanti, anupākāre caṅkamanti. Itare kiñci kātuṃ asakkontā cūḷanibrahmadattassa santikaṃ gantvā ‘‘deva, ṭhapetvā iddhimante aññehi niddharituṃ na sakkā’’ti vadiṃsu.</p>

<p rend="bodytext">Rājā <pb ed="V" n="6.0230" /> catupañcāhaṃ vasitvā gahetabbayuttakaṃ apassanto kevaṭṭaṃ pucchi ‘‘ācariya, nagaraṃ gaṇhituṃ na sakkoma, ekopi upasaṅkamituṃ samattho natthi, kiṃ kātabba’’nti. Kevaṭṭo ‘‘hotu, mahārāja, nagaraṃ nāma bahiudakaṃ hoti, udakakkhayena naṃ gaṇhissāma, manussā udakena kilamantā dvāraṃ vivarissantī’’ti āha. So ‘‘attheso upāyo’’ti sampaṭicchi. Tato paṭṭhāya udakaṃ pavesetuṃ na denti. Paṇḍitassa upanikkhittakapurisā paṇṇaṃ likhitvā kaṇḍe bandhitvā taṃ pavattiṃ pesesuṃ. Tenapi paṭhamameva āṇattaṃ ‘‘yo yo kaṇḍe paṇṇaṃ passati, so <pb ed="P" n="6.0401" /> so me āharatū’’ti. Atheko puriso taṃ disvā paṇḍitassa dassesi. So taṃ pavattiṃ ñatvā ‘‘na me paṇḍitabhāvaṃ jānantī’’ti saṭṭhihatthaṃ veḷuṃ dvidhā phāletvā parisuddhaṃ sodhāpetvā puna ekato katvā cammena bandhitvā upari kalalena makkhetvā himavantato iddhimantatāpasehi ānītaṃ kudrūsakumudabījaṃ pokkharaṇitīre kalalesu ropāpetvā upari veḷuṃ ṭhapāpetvā udakassa pūrāpesi. Ekaratteneva vaḍḍhitvā pupphaṃ veḷumatthakato uggantvā ratanamattaṃ aṭṭhāsi.</p>

<p rend="bodytext">Atha <pb ed="M" n="6.0247" /> naṃ uppāṭetvā ‘‘idaṃ cūḷanibrahmadattassa dethā’’ti attano purisānaṃ dāpesi. Te tassa daṇḍakaṃ valayaṃ katvā ‘‘ambho, brahmadattassa pādamūlikā chātakena mā marittha, gaṇhathetaṃ uppalaṃ piḷandhitvā daṇḍakaṃ kucchipūraṃ khādathā’’ti vatvā khipiṃsu. Tameko paṇḍitassa upanikkhittakapuriso uṭṭhāya gaṇhi, atha taṃ rañño santikaṃ āharitvā ‘‘passatha, deva, imassa daṇḍakaṃ, na no ito pubbe evaṃ dīghadaṇḍako diṭṭhapubbo’’ti vatvā ‘‘minatha na’’nti vutte paṇḍitassa purisā saṭṭhihatthaṃ daṇḍakaṃ asītihatthaṃ katvā miniṃsu. Puna raññā ‘‘katthetaṃ jāta’’nti vutte eko musāvādaṃ katvā evamāha – ‘‘deva, ahaṃ ekadivasaṃ pipāsito hutvā ‘suraṃ pivissāmī’ti cūḷadvārena nagaraṃ paviṭṭho, nāgarānaṃ udakakīḷatthāya kataṃ mahāpokkharaṇiṃ passiṃ, mahājano nāvāya nisīditvā pupphāni gaṇhāti. Tattha idaṃ tīrappadese jātaṃ, gambhīraṭṭhāne jātassa pana daṇḍako satahattho bhavissatī’’ti.</p>

<p rend="bodytext">Taṃ sutvā rājā kevaṭṭaṃ āha – ‘‘ācariya, na sakkā udakakkhayena idaṃ gaṇhituṃ, harathekaṃ upāya’’nti. ‘‘Tena hi, deva, dhaññakkhayena gaṇhissāma, nagaraṃ nāma bahidhaññaṃ hotī’’ti. Evaṃ hotu ācariyāti, paṇḍito purimanayeneva taṃ pavattiṃ ñatvā ‘‘na me kevaṭṭabrāhmaṇo paṇḍitabhāvaṃ jānātī’’ti anupākāramatthake kalalaṃ katvā vīhiṃ tattha ropāpesi. Bodhisattānaṃ adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā paññāyanti. Taṃ <pb ed="P" n="6.0402" /> disvā cūḷanibrahmadatto ‘‘ambho, kimetaṃ pākāramatthake nīlaṃ hutvā paññāyatī’’ti pucchi. Paṇḍitassa upanikkhittakapuriso rañño vacanaṃ mukhato jivhaṃ luñcanto <pb ed="V" n="6.0231" /> viya gahetvā ‘‘deva, gahapatiputto mahosadhapaṇḍito anāgatabhayaṃ disvā pubbeva raṭṭhato dhaññaṃ āharāpetvā koṭṭhāgārādīni pūrāpetvā sesadhaññaṃ pākārapasse nikkhipāpesi. Te kira vīhayo ātapena sukkhantā vassena tementā tattheva sassaṃ janesuṃ. Ahaṃ ekadivasaṃ ekena kammena cūḷadvārena pavisitvā pākāramatthake vīhirāsito vīhiṃ hatthena gahetvā vīthiyaṃ chaḍḍente passiṃ. Atha te maṃ parihāsantā ‘chātosi maññe, vīhiṃsāṭakadasante <pb ed="M" n="6.0248" /> bandhitvā tava gehaṃ haritvā koṭṭetvā pacāpetvā bhuñjāhī’ti vadiṃsū’’ti ārocesi.</p>

<p rend="bodytext">Taṃ sutvā rājā kevaṭṭaṃ ‘‘ācariya, dhaññakkhayenapi gaṇhituṃ na sakkā, ayampi anupāyo’’ti āha. ‘‘Tena hi, deva, dārukkhayena gaṇhissāma, nagaraṃ nāma bahidārukaṃ hotī’’ti. ‘‘Evaṃ hotu, ācariyā’’ti. Paṇḍito purimanayeneva taṃ pavattiṃ ñatvā pākāramatthake vīhiṃ atikkamitvā paññāyamānaṃ dārurāsiṃ kāresi. Paṇḍitassa manussā cūḷanibrahmadattassa purisehi saddhiṃ parihāsaṃ karontā ‘‘sace chātattha, yāgubhattaṃ pacitvā bhuñjathā’’ti mahantamahantāni dārūni khipiṃsu. Rājā ‘‘pākāramatthakena dārūni paññāyanti, kimeta’’nti pucchitvā ‘‘deva, gahapatiputto kira mahosadhapaṇḍito anāgatabhayaṃ disvā dārūni āharāpetvā kulānaṃ pacchāgehesu ṭhapāpetvā atirekāni pākāraṃ nissāya ṭhapāpesī’’ti upanikkhittakānaññeva santikā vacanaṃ sutvā kevaṭṭaṃ āha – ‘‘ācariya, dārukkhayenapi na sakkā amhehi gaṇhituṃ, āharathekaṃ upāya’’nti. ‘‘Mā cintayittha, mahārāja, añño upāyo atthī’’ti. ‘‘Ācariya, kiṃ upāyo nāmesa, nāhaṃ tava upāyassa antaṃ passāmi, na sakkā amhehi vedehaṃ gaṇhituṃ, amhākaṃ nagarameva gamissāmā’’ti. ‘‘Deva, ‘cūḷanibrahmadatto ekasatakhattiyehi saddhiṃ vedehaṃ gaṇhituṃ nāsakkhī’ti amhākaṃ lajjanakaṃ bhavissati, kiṃ pana mahosadhova paṇḍito, ahampi paṇḍitoyeva, ekaṃ lesaṃ karissāmī’’ti. ‘‘Kiṃ leso nāma, ācariyā’’ti. ‘‘Dhammayuddhaṃ nāma karissāma, devā’’ti. ‘‘Kimetaṃ <pb ed="P" n="6.0403" /> dhammayuddhaṃ nāmā’’ti? ‘‘Mahārāja na senā yujjhissanti, dvinnaṃ pana rājūnaṃ dve paṇḍitā ekaṭṭhāne bhavissanti. Tesu yo vandissati, tassa parājayo bhavissati. Mahosadho pana imaṃ mantaṃ na jānāti, ahaṃ mahallako, so daharo, maṃ disvāva vandissati, tadā videho parājito nāma bhavissati, atha mayaṃ videhaṃ parājetvā attano nagarameva gamissāma, evaṃ no lajjanakaṃ na bhavissati. Idaṃ dhammayuddhaṃ nāmā’’ti.</p>

<p rend="bodytext">Paṇḍito tampi rahassaṃ purimanayeneva ñatvā ‘‘sace kevaṭṭassa parajjāmi, nāhaṃ paṇḍitosmī’’ti cintesi. Cūḷanibrahmadattopi ‘‘sobhano, ācariya, upāyo’’ti vatvā ‘‘sve dhammayuddhaṃ <pb ed="V" n="6.0232" /> bhavissati, dvinnampi paṇḍitānaṃ dhammena <pb ed="M" n="6.0249" /> jayaparājayo bhavissati. Yo dhammayuddhaṃ na karissati, sopi parājito nāma bhavissatī’’ti paṇṇaṃ likhāpetvā cūḷadvārena vedehassa pesesi. Taṃ sutvā vedeho paṇḍitaṃ pakkosāpetvā tamatthaṃ ācikkhi. Taṃ pavattiṃ sutvā paṇḍito ‘‘sādhu, deva, sve pātova pacchimadvāre dhammayuddhamaṇḍalaṃ sajjessanti, ‘dhammayuddhamaṇḍalaṃ āgacchatū’ti pesethā’’ti āha. Taṃ sutvā rājā āgatadūtasseva hatthe paṇṇakaṃ adāsi. Paṇḍito punadivase ‘‘kevaṭṭasseva parājayo hotū’’ti pacchimadvāre dhammayuddhamaṇḍalaṃ sajjāpesi. Tepi kho ekasatapurisā ‘‘ko jānāti, kiṃ bhavissatī’’ti paṇḍitassa ārakkhatthāya kevaṭṭaṃ parivārayiṃsu. Tepi ekasatarājāno dhammayuddhamaṇḍalaṃ gantvā pācīnadisaṃ olokentā aṭṭhaṃsu, tathā kevaṭṭabrāhmaṇopi.</p>

<p rend="bodytext">Bodhisatto pana pātova gandhodakena nhatvā satasahassagghanakaṃ kāsikavatthaṃ nivāsetvā sabbālaṅkārapaṭimaṇḍito nānaggarasabhojanaṃ bhuñjitvā mahantena parivārena rājadvāraṃ gantvā ‘‘pavisatu me putto’’ti vutte pavisitvā rājānaṃ vanditvā ekamantaṃ ṭhatvā ‘‘kuhiṃ gamissasi, tātā’’ti vutte ‘‘dhammayuddhamaṇḍalaṃ gamissāmī’’ti āha. ‘‘Kiṃ laddhuṃ vaṭṭatī’’ti? ‘‘Deva, kevaṭṭabrāhmaṇaṃ maṇiratanena vañcetukāmomhi, aṭṭhavaṅkaṃ maṇiratanaṃ laddhuṃ vaṭṭatī’’ti. ‘‘Gaṇha, tātā’’ti. So taṃ gahetvā rājānaṃ vanditvā rājanivesanā otiṇṇo sahajātehi yodhasahassehi parivuto navutikahāpaṇasahassagghanakaṃ <pb ed="P" n="6.0404" /> setasindhavayuttaṃ rathavaramāruyha pātarāsavelāya dvārasamīpaṃ pāpuṇi. Kevaṭṭo pana ‘‘idāni āgamissati, idāni āgamissatī’’ti tassāgamanaṃ olokentoyeva aṭṭhāsi, olokanena dīghagīvataṃ patto viya ahosi, sūriyatejena sedā muccanti. Mahāsattopi mahāparivāratāya mahāsamuddo viya ajjhottharanto kesarasīho viya achambhito vigatalomahaṃso dvāraṃ vivarāpetvā nagarā nikkhamma rathā oruyha sīho viya vijambhamāno pāyāsi. Ekasatarājānopi tassa rūpasiriṃ disvā ‘‘esa kira sirivaḍḍhanaseṭṭhiputto mahosadhapaṇḍito paññāya sakalajambudīpe adutiyo’’ti ukkuṭṭhisahassāni pavattayiṃsu.</p>

<p rend="bodytext">Sopi marugaṇaparivuto viya sakko anomena sirivibhavena taṃ maṇiratanaṃ hatthena gahetvā kevaṭṭābhimukho agamāsi. Kevaṭṭopi taṃ disvāva <pb ed="M" n="6.0250" /> sakabhāvena saṇṭhātuṃ asakkonto paccuggamanaṃ katvā evamāha – ‘‘paṇḍita mahosadha, mayaṃ dve paṇḍitā, amhākaṃ tumhe nissāya ettakaṃ kālaṃ vasantānaṃ tumhehi paṇṇākāramattampi na pesitapubbaṃ, kasmā evamakatthā’’ti? Atha naṃ mahāsatto ‘‘paṇḍita, tumhākaṃ anucchavikaṃ paṇṇākāraṃ olokentā ajja mayaṃ imaṃ maṇiratanaṃ <pb ed="V" n="6.0233" /> labhimhā, handa, imaṃ maṇiratanaṃ gaṇhatha, evarūpaṃ nāma aññaṃ maṇiratanaṃ natthī’’ti āha. So tassa hatthe jalamānaṃ maṇiratanaṃ disvā ‘‘dātukāmo me bhavissatī’’ti cintetvā ‘‘tena hi, paṇḍita, dehī’’ti hatthaṃ pasāresi. Mahāsatto ‘‘gaṇhāhi, ācariyā’’ti khipitvā pasāritahatthassa aṅgulīsu pātesi. Brāhmaṇo garuṃ maṇiratanaṃ aṅgulīhi dhāretuṃ nāsakkhi. Maṇiratanaṃ parigaḷitvā mahāsattassa pādamūle pati. Brāhmaṇo lobhena ‘‘gaṇhissāmi na’’nti tassa pādamūle oṇato ahosi. Athassa mahāsatto uṭṭhātuṃ adatvā ekena hatthena khandhaṭṭhike, ekena piṭṭhikacchāyaṃ gahetvā ‘‘uṭṭhetha ācariya, uṭṭhetha ācariya, ahaṃ atidaharo tumhākaṃ nattumatto, mā maṃ vandathā’’ti vadanto aparāparaṃ katvā mukhaṃ bhūmiyaṃ ghaṃsitvā lohitamakkhitaṃ katvā ‘‘andhabāla, tvaṃ mama santikā vandanaṃ paccāsīsasī’’ti gīvāyaṃ <pb ed="P" n="6.0405" /> gahetvā khipi. So usabhamatte ṭhāne patitvā uṭṭhāya palāyi. Maṇiratanaṃ pana mahāsattassa manussāyeva gaṇhiṃsu.</p>

<p rend="bodytext">Bodhisattassa pana ‘‘uṭṭhetha ācariya, uṭṭhetha ācariya, mā maṃ vandathā’’ti vacīghoso sakalaparisaṃ chādetvā aṭṭhāsi. ‘‘Kevaṭṭabrāhmaṇo mahosadhassa pāde vandatī’’ti purisāpissa ekappahāreneva unnādādīni akaṃsu. Brahmadattaṃ ādiṃ katvā sabbepi te rājāno kevaṭṭaṃ mahāsattassa pādamūle oṇataṃ addasaṃsuyeva. Te ‘‘amhākaṃ paṇḍitena mahosadho vandito, idāni parājitamhā, na no jīvitaṃ dassatī’’ti attano attano asse abhiruhitvā uttarapañcālābhimukhā palāyituṃ ārabhiṃsu. Te palāyante disvā bodhisattassa purisā ‘‘cūḷanibrahmadatto ekasatakhattiye gahetvā palāyatī’’ti puna ukkuṭṭhimakaṃsu. Taṃ sutvā te rājāno maraṇabhayabhītā bhiyyosomattāya palāyantā senaṅgaṃ bhindiṃsu. Bodhisattassa purisāpi nadantā vaggantā suṭṭhutaraṃ kolāhalamakaṃsu <pb ed="M" n="6.0251" />. Mahāsatto senaṅgaparivuto nagarameva pāvisi. Cūḷanibrahmadattassa senāpi tiyojanamattaṃ pakkhandi.</p>

<p rend="bodytext">Kevaṭṭo assaṃ abhiruyha nalāṭe lohitaṃ puñchamāno senaṃ patvā assapiṭṭhiyaṃ nisinnova ‘‘bhonto mā palāyatha, bhonto mā palāyatha, nāhaṃ gahapatiputtaṃ vandāmi, tiṭṭhatha tiṭṭhathā’’ti āha. Senā asaddahantā aṭṭhatvā āgacchantaṃ kevaṭṭaṃ akkosantā paribhāsantā ‘‘pāpadhamma duṭṭhabrāhmaṇa, ‘dhammayuddhaṃ nāma karissāmī’ti vatvā nattumattaṃ appahontampi vandati, natthi tava kattabba’’nti kathaṃ asuṇantā viya gacchanteva. So vegena gantvā senaṃ pāpuṇitvā ‘‘bhonto vacanaṃ saddahatha mayhaṃ, nāhaṃ taṃ vandāmi, maṇiratanena maṃ vañcesī’’ti sabbepi te rājāno nānākāraṇehi sambodhetvā attano kathaṃ gaṇhāpetvā tathā bhinnaṃ senaṃ paṭinivattesi. Sā pana tāva <pb ed="V" n="6.0234" /> mahatī senā sace ekekapaṃsumuṭṭhiṃ vā ekekaleḍḍuṃ vā gahetvā nagarābhimukhā khipeyya, parikhaṃ pūretvā pākārappamāṇā rāsi bhaveyya. Bodhisattānaṃ pana adhippāyo nāma samijjhatiyeva, tasmā ekopi paṃsumuṭṭhiṃ vā leḍḍuṃ vā nagarābhimukhaṃ khipanto nāma nāhosi. Sabbepi te nivattitvā attano attano khandhāvāraṭṭhānameva paccāgamiṃsu <pb ed="P" n="6.0406" />.</p>

<p rend="bodytext">Rājā kevaṭṭaṃ pucchi ‘‘kiṃ karoma, ācariyā’’ti. ‘‘Deva, kassaci cūḷadvārena nikkhamituṃ adatvā sañcāraṃ chindāma, manussā nikkhamituṃ alabhantā ukkaṇṭhitvā dvāraṃ vivarissanti, atha mayaṃ paccāmittaṃ gaṇhissāmā’’ti. Paṇḍito taṃ pavattiṃ purimanayeneva ñatvā cintesi ‘‘imesu ciraṃ idheva vasantesu phāsukaṃ nāma natthi. Upāyeneva te palāpetuṃ vaṭṭatī’’ti. So ‘‘mantena te palāpessāmī’’ti ekaṃ mantakusalaṃ upadhārento anukevaṭṭaṃ nāma brāhmaṇaṃ disvā taṃ pakkosāpetvā ‘‘ācariya, amhākaṃ ekaṃ kammaṃ niddharituṃ vaṭṭatī’’ti āha. ‘‘Kiṃ karoma, paṇḍita, vadehī’’ti. ‘‘Ācariya, tumhe anupākāre ṭhatvā amhākaṃ manussānaṃ pamādaṃ oloketvā antarantarā brahmadattassa manussānaṃ pūvamacchamaṃsādīni khipitvā ‘‘ambho, idañcidañca khādatha mā ukkaṇṭhatha, aññaṃ katipāhaṃ vasituṃ vāyamatha, nagaravāsino pañjare baddhakukkuṭā viya ukkaṇṭhitā nacirasseva vo dvāraṃ vivarissanti. Atha tumhe vedehañca duṭṭhagahapatiputtañca gaṇhissathā’’ti vadeyyātha <pb ed="M" n="6.0252" />. Amhākaṃ manussā taṃ kathaṃ sutvā tumhe akkositvā tajjetvā brahmadattassa manussānaṃ passantānaññeva tumhe hatthapādesu gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena okirāpetvā kaṇavīramālaṃ kaṇṇe katvā katipayapahāre datvā piṭṭhiyaṃ rājiyo dassetvā pākāraṃ āropetvā sikkāya pakkhipitvā yottena otāretvā ‘‘gaccha mantabhedaka, corā’’ti cūḷanibrahmadattassa manussānaṃ dassanti. Te taṃ rañño santikaṃ ānessanti. Rājā taṃ disvā ‘‘ko te aparādho’’ti pucchissati. Athassa evaṃ vadeyyātha ‘‘mahārāja, mayhaṃ pubbe yaso mahanto, gahapatiputto mantabhedako’’ti maṃ kujjhitvā rañño kathetvā sabbaṃ me vibhavaṃ acchindi, ‘‘ahaṃ mama yasabhedakassa gahapatiputtassa sīsaṃ gaṇhāpessāmī’’ti tumhākaṃ manussānaṃ ukkaṇṭhitamocanena etesaṃ <pb ed="P" n="6.0407" /> ṭhitānaṃ khādanīyaṃ vā bhojanīyaṃ vā demi. Ettakena maṃ porāṇaveraṃ hadaye katvā imaṃ byasanaṃ pāpesi. ‘‘Taṃ sabbaṃ tumhākaṃ manussā jānanti, mahārājā’’ti nānappakārehi taṃ saddahāpetvā vissāse uppanne vadeyyātha ‘‘mahārāja, tumhe mamaṃ laddhakālato paṭṭhāya mā cintayittha. Idāni vedehassa ca gahapatiputtassa ca jīvitaṃ natthi, ahaṃ imasmiṃ nagare pākārassa thiraṭṭhānadubbalaṭṭhānañca parikhāyaṃ kumbhīlādīnaṃ atthiṭṭhānañca natthiṭṭhānañca jānāmi, na cirasseva vo nagaraṃ gahetvā dassāmī’’ti. Atha so rājā saddahitvā <pb ed="V" n="6.0235" /> tumhākaṃ sakkāraṃ karissati, senāvāhanañca paṭicchāpessati. Athassa senaṃ vāḷakumbhīlaṭṭhānesuyeva otāreyyātha. Tassa senā kumbhīlabhayena na otarissati, tadā tumhe rājānaṃ upasaṅkamitvā ‘‘tumhākaṃ senāya, deva, gahapatiputtena lañjo dinno, sabbe rājāno ca ācariyakevaṭṭañca ādiṃ katvā na kenaci lañjo aggahito nāma atthi. Kevalaṃ ete tumhe parivāretvā caranti, sabbe pana gahapatiputtassa santakāva, ahamekova tumhākaṃ puriso. Sace me na saddahatha, sabbe rājāno alaṅkaritvā maṃ dassanāya āgacchantū’’ti pesetha. ‘‘Atha nesaṃ gahapatiputtena attano nāmarūpaṃ likhitvā dinnesu vatthālaṅkārakhaggādīsu akkharāni disvā niṭṭhaṃ gaccheyyāthā’’ti vadeyyātha. So tathā katvā tāni <pb ed="M" n="6.0253" /> disvā niṭṭhaṃ gantvā bhītatasito te rājāno uyyojetvā ‘‘idāni kiṃ karoma paṇḍitā’’ti tumhe pucchissati. Tamenaṃ tumhe evaṃ vadeyyātha ‘‘mahārāja, gahapatiputto bahumāyo. Sace aññāni katipayadivasāni vasissatha, sabbaṃ vo senaṃ attano hatthagataṃ katvā tumhe gaṇhissati. Tasmā papañcaṃ akatvā ajjeva majjhimayāmānantare assapiṭṭhiyaṃ nisīditvā palāyissāma, mā no parahatthe maraṇaṃ hotū’’ti. So tumhākaṃ vacanaṃ sutvā tathā karissati. Tumhe tassa palāyanavelāya nivattitvā amhākaṃ manusse jānāpeyyāthāti.</p>

<p rend="bodytext">Taṃ sutvā anukevaṭṭabrāhmaṇo ‘‘sādhu paṇḍita, karissāmi te vacana’’nti āha. ‘‘Tena hi katipayapahāre sahituṃ vaṭṭatī’’ti. ‘‘Paṇḍita <pb ed="P" n="6.0408" />, mama jīvitañca hatthapāde ca ṭhapetvā sesaṃ attano rucivasena karohī’’ti. So tassa gehe manussānaṃ sakkāraṃ kāretvā anukevaṭṭaṃ vuttanayena vippakāraṃ pāpetvā yottena otāretvā brahmadattamanussānaṃ dāpesi. Atha te taṃ gahetvā tassa dassesuṃ. Rājā taṃ vīmaṃsitvā saddahitvā sakkāramassa katvā senaṃ paṭicchāpesi. Sopi taṃ vāḷakumbhīlaṭṭhānesuyeva otāreti. Manussā kumbhīlehi khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṃ pāpuṇanti. Tato paṭṭhāya koci bhayena upagantuṃ na sakkoti. Anukevaṭṭo rājānaṃ upasaṅkamitvā ‘‘tumhākaṃ atthāya yujjhanakā nāma natthi, sabbehi lañjo gahito, asaddahanto pakkosāpetvā nivatthavatthādīsu akkharāni olokethā’’ti āha. Rājā tathā katvā sabbesaṃ vatthādīsu akkharāni disvā ‘‘addhā imehi lañjo gahito’’ti niṭṭhaṃ gantvā ‘‘ācariya, idāni kiṃ kattabba’’nti pucchitvā ‘‘deva, aññaṃ kātabbaṃ natthi. Sace papañcaṃ karissatha, gahapatiputto vo gaṇhissati, ācariyakevaṭṭopi kevalaṃ nalāṭe vaṇaṃ katvā carati, lañjo pana etenapi gahito. Ayañhi maṇiratanaṃ gahetvā tumhe tiyojanaṃ palāpesi, puna saddahāpetvā nivattesi, ayampi paribhindakova. Ekarattivāsopi mayhaṃ na ruccati, ajjeva majjhimayāmasamanantare palāyituṃ <pb ed="V" n="6.0236" /> vaṭṭati, maṃ ṭhapetvā añño tava suhadayo nāma natthī’’ti vutte <pb ed="M" n="6.0254" /> ‘‘tena hi ācariya tumheyeva me assaṃ kappetvā yānasajjaṃ karothā’’ti āha.</p>

<p rend="bodytext">Brāhmaṇo tassa nicchayena palāyanabhāvaṃ ñatvā ‘‘mā bhāyi, mahārājā’’ti assāsetvā bahi nikkhamitvā upanikkhittakapurisānaṃ ‘‘ajja rājā palāyissati, mā niddāyitthā’’ti ovādaṃ datvā rañño asso yathā ākaḍḍhito suṭṭhutaraṃ palāyati, evaṃ avakappanāya kappetvā majjhimayāmasamanantare ‘‘kappito, deva, asso, velaṃ jānāhī’’ti āha. Rājā assaṃ abhiruhitvā palāyi. Anukevaṭṭopi assaṃ abhiruhitvā tena saddhiṃ gacchanto viya thokaṃ gantvā nivatto. Avakappanāya kappitaasso <pb ed="P" n="6.0409" /> ākaḍḍhiyamānopi rājānaṃ gahetvā palāyi. Anukevaṭṭo senāya antaraṃ pavisitvā ‘‘cūḷanibrahmadatto palāto’’ti ukkuṭṭhimakāsi. Upanikkhittakapurisāpi attano manussehi saddhiṃ upaghosiṃsu. Sesarājāno taṃ sutvā ‘‘mahosadhapaṇḍito dvāraṃ vivaritvā nikkhanto bhavissati, na no dāni jīvitaṃ dassatī’’ti bhītatasitā upabhogaparibhogabhaṇḍānipi anoloketvā ito cito ca palāyiṃsu. Manussā ‘‘rājāno palāyantī’’ti suṭṭhutaraṃ upaghosiṃsu. Taṃ sutvā dvāraṭṭālakādīsu ṭhitāpi unnādiṃsu apphoṭayiṃsu. Iti tasmiṃ khaṇe pathavī viya bhijjamānā samuddo viya saṅkhubhito sakalanagaraṃ anto ca bahi ca ekaninnādaṃ ahosi. Aṭṭhārasaakkhobhaṇisaṅkhā manussā ‘‘mahosadhapaṇḍitena kira brahmadatto ekasatarājāno ca gahitā’’ti maraṇabhayabhītā attano attano udarabaddhasāṭakampi chaḍḍetvā palāyiṃsu. Khandhāvāraṭṭhānaṃ tucchaṃ ahosi. Cūḷanibrahmadatto ekasate khattiye gahetvā attano nagarameva gato. Punadivase pana pātova nagaradvārāni vivaritvā balakāyā nagarā nikkhamitvā mahāvilopaṃ disvā ‘‘kiṃ karoma, paṇḍitā’’ti mahāsattassa ārocayiṃsu. So āha – ‘‘etehi chaḍḍitaṃ dhanaṃ amhākaṃ pāpuṇāti, sabbesaṃ rājūnaṃ santakaṃ amhākaṃ rañño, detha, seṭṭhīnañca kevaṭṭabrāhmaṇassa ca santakaṃ amhākaṃ āharatha, avasesaṃ pana nagaravāsino gaṇhantū’’ti. Tesaṃ mahaggharatanabhaṇḍameva āharantānaṃ aḍḍhamāso vītivatto. Sesaṃ pana catūhi māsehi <pb ed="M" n="6.0255" /> āhariṃsu. Mahāsatto anukevaṭṭassa mahantaṃ sakkāramakāsi. Tato paṭṭhāya ca kira mithilavāsino bahū hiraññasuvaṇṇā jātā. Brahmadattassapi tehi rājūhi saddhiṃ uttarapañcālanagare vasantassa ekavassaṃ atītaṃ.</p>

<p rend="centre">Brahmadattassa yuddhaparājayakaṇḍaṃ niṭṭhitaṃ.</p>

<p rend="centre">Suvakaṇḍaṃ</p>

<p rend="bodytext">Athekadivasaṃ <pb ed="V" n="6.0237" /> kevaṭṭo ādāse mukhaṃ olokento nalāṭe vaṇaṃ disvā ‘‘idaṃ gahapatiputtassa kammaṃ, tenāhaṃ ettakānaṃ rājūnaṃ antare lajjāpito’’ti cintetvā samuppannakodho hutvā ‘‘kadā nu khvassa piṭṭhiṃ passituṃ samattho bhavissāmī’’ti cintento ‘‘attheso upāyo, amhākaṃ rañño dhītā pañcālacandī nāma uttamarūpadharā <pb ed="P" n="6.0410" /> devaccharāpaṭibhāgā, taṃ videharañño dassāmā’’ti vatvā ‘‘vedehaṃ kāmena palobhetvā gilitabaḷisaṃ viya macchaṃ saddhiṃ mahosadhena ānetvā ubho te māretvā jayapānaṃ pivissāmā’’ti sanniṭṭhānaṃ katvā rājānaṃ upasaṅkamitvā āha – ‘‘deva, eko manto atthī’’ti. ‘‘Ācariya, tava mantaṃ nissāya udarabaddhasāṭakassapi assāmino jātamhā, idāni kiṃ karissasi, tuṇhī hohī’’ti. ‘‘Mahārāja, iminā upāyena sadiso añño natthī’’ti. ‘‘Tena hi bhaṇāhī’’ti. ‘‘Mahārāja, amhehi dvīhiyeva ekato bhavituṃ vaṭṭatī’’ti. ‘‘Evaṃ hotū’’ti. Atha naṃ brāhmaṇo uparipāsādatalaṃ āropetvā āha – ‘‘mahārāja, videharājānaṃ kilesena palobhetvā idhānetvā saddhiṃ gahapatiputtena māressāmā’’ti. ‘‘Sundaro, ācariya, upāyo, kathaṃ pana taṃ palobhetvā ānessāmā’’ti? ‘‘Mahārāja, dhītā vo pañchālacandī uttamarūpadharā, tassā rūpasampattiṃ cāturiyavilāsena kavīhi gītaṃ bandhāpetvā tāni kabbāni mithilāyaṃ gāyāpetvā ‘evarūpaṃ itthiratanaṃ alabhantassa videhanarindassa kiṃ rajjenā’ti tassa savanasaṃsaggeneva paṭibaddhabhāvaṃ ñatvā ahaṃ tattha gantvā divasaṃ vavatthapessāmi. So mayi divasaṃ vavatthapetvā āgate gilitabaḷiso viya maccho gahapatiputtaṃ gahetvā āgamissati, atha ne māressāmā’’ti.</p>

<p rend="bodytext">Rājā tassa vacanaṃ sutvā tussitvā ‘‘sundaro upāyo, ācariya, evaṃ karissāmā’’ti sampaṭicchi. Taṃ pana mantaṃ cūḷanibrahmadattassa sayanapālikā sāḷikā <pb ed="M" n="6.0256" /> sutvā paccakkhamakāsi. Rājā nipuṇe kabbakāre pakkosāpetvā bahuṃ dhanaṃ datvā dhītaraṃ tesaṃ dassetvā ‘‘tātā, etissā rūpasampattiṃ nissāya kabbaṃ karothā’’ti āha. Te atimanoharāni gītāni bandhitvā rājānaṃ sāvayiṃsu. Rājā tussitvā bahuṃ dhanaṃ tesaṃ adāsi. Kavīnaṃ santikā naṭā sikkhitvā samajjamaṇḍale gāyiṃsu. Iti tāni vitthāritāni ahesuṃ. Tesu manussānaṃ antare vitthāritattaṃ gatesu rājā gāyake pakkosāpetvā āha – ‘‘tātā, tumhe mahāsakuṇe gahetvā rattibhāge rukkhaṃ abhiruyha tattha nisinnā gāyitvā paccūsakāle tesaṃ gīvāsu <pb ed="P" n="6.0411" /> kaṃsatāle bandhitvā te uppātetvā otarathā’’ti. So kira <pb ed="V" n="6.0238" /> ‘‘pañcālarañño dhītu sarīravaṇṇaṃ devatāpi gāyantī’’ti pākaṭabhāvakaraṇatthaṃ tathā kāresi. Puna rājā kavī pakkosāpetvā ‘‘tātā, idāni tumhe ‘evarūpā kumārikā jambudīpatale aññassa rañño nānucchavikā, mithilāyaṃ vedeharañño anucchavikā’ti rañño ca issariyaṃ imāya ca rūpaṃ vaṇṇetvā gītāni bandhathā’’ti āha. Te tathā katvā rañño ārocayiṃsu.</p>

<p rend="bodytext">Rājā tesaṃ dhanaṃ datvā puna gāyake pakkosāpetvā ‘‘tātā, mithilaṃ gantvā tattha imināva upāyena gāyathā’’ti pesesi. Te tāni gāyantā anupubbena mithilaṃ gantvā samajjamaṇḍale gāyiṃsu. Tāni sutvā mahājano ukkuṭṭhisahassāni pavattetvā tesaṃ bahuṃ dhanaṃ adāsi. Te rattisamaye rukkhesupi gāyitvā paccūsakāle sakuṇānaṃ gīvāsu kaṃsatāle bandhitvā otaranti. Ākāse kaṃsatālasaddaṃ sutvā ‘‘pañcālarājadhītu sarīravaṇṇaṃ devatāpi gāyantī’’ti sakalanagare ekakolāhalaṃ ahosi. Rājā sutvā gāyake pakkosāpetvā antonivesane samajjaṃ kāretvā ‘‘evarūpaṃ kira uttamarūpadharaṃ dhītaraṃ cūḷanirājā mayhaṃ dātukāmo’’ti tussitvā tesaṃ bahuṃ dhanaṃ adāsi. Te āgantvā brahmadattassa ārocesuṃ. Atha naṃ kevaṭṭo āha – ‘‘idāni, mahārāja, divasaṃ vavatthapanatthāya gamissāmī’’ti. ‘‘Sādhu, ācariya, kiṃ laddhuṃ vaṭṭatī’’ti? ‘‘Thokaṃ paṇṇākāra’’nti. ‘‘Tena hi gaṇhā’’ti dāpesi. So taṃ ādāya mahantena parivārena vedeharaṭṭhaṃ pāpuṇi. Tassāgamanaṃ sutvā nagare ekakolāhalaṃ jātaṃ ‘‘cūḷanirājā kira vedeho ca mittasanthavaṃ karissanti, cūḷanirājā attano dhītaraṃ amhākaṃ rañño dassati <pb ed="M" n="6.0257" />, kevaṭṭo divasaṃ vavatthapetuṃ etī’’ti. Vedeharājāpi suṇi, mahāsattopi, sutvāna panassa etadahosi ‘‘tassāgamanaṃ mayhaṃ na ruccati, tathato naṃ jānissāmī’’ti. So cūḷanisantike upanikkhittakapurisānaṃ sāsanaṃ pesesi ‘‘imamatthaṃ tathato jānitvā pesentū’’ti. Atha te ‘‘mayametaṃ tathato na jānāma, rājā ca kevaṭṭo ca sayanagabbhe nisīditvā mantenti, rañño pana sayanapālikā sāḷikā sakuṇikā etamatthaṃ jāneyyā’’ti paṭipesayiṃsu.</p>

<p rend="bodytext">Taṃ sutvā mahāsatto cintesi ‘‘yathā paccāmittānaṃ okāso <pb ed="P" n="6.0412" /> na hoti, evaṃ suvibhattaṃ katvā susajjitaṃ nagaraṃ ahaṃ kevaṭṭassa daṭṭhuṃ na dassāmī’’ti. So nagaradvārato yāva rājagehā, rājagehato ca yāva attagehā, gamanamaggaṃ ubhosu passesu kilañjehi parikkhipāpetvā matthakepi kilañjehi paṭicchādāpetvā cittakammaṃ kārāpetvā bhūmiyaṃ pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi. Kevaṭṭo nagaraṃ pavisitvā <pb ed="V" n="6.0239" /> suvibhattaṃ nagaraṃ apassanto ‘‘raññā me maggo alaṅkārāpito’’ti cintetvā nagarassa adassanatthaṃ katabhāvaṃ na jāni. So gantvā rājānaṃ disvā paṇṇākāraṃ paṭicchāpetvā paṭisanthāraṃ katvā ekamantaṃ nisīditvā raññā katasakkārasammāno āgatakāraṇaṃ ārocento dve gāthā abhāsi –</p>

<p rend="hangnum" n="22:599"><hi rend="paranum">22:599</hi><hi rend="dot">.</hi></p>

<p rend="gatha1"> ‘‘Rājā santhavakāmo te, ratanāni pavecchati;</p>

<p rend="gathalast">Āgacchantu ito dūtā, mañjukā piyabhāṇino.</p>

<p rend="hangnum" n="22:600"><hi rend="paranum">22:600</hi><hi rend="dot">.</hi></p>

<p rend="gatha1"> ‘‘Bhāsantu mudukā vācā, yā vācā paṭinanditā;</p>

<p rend="gathalast">Pañcālo ca videho ca, ubho ekā bhavantu te’’ti.</p>

<p rend="bodytext">Tattha <hi rend="bold">santhavakāmo</hi>ti mahārāja, amhākaṃ rājā tayā saddhiṃ mittasanthavaṃ kātukāmo. <hi rend="bold">Ratanānī</hi>ti itthiratanaṃ attano dhītaraṃ ādiṃ katvā tumhākaṃ sabbaratanāni dassati. <hi rend="bold">Āgacchantū</hi>ti ito paṭṭhāya kira uttarapañcālanagarato paṇṇākāraṃ gahetvā madhuravacanā piyabhāṇino dūtā idha āgacchantu, ito ca tattha gacchantu. <hi rend="bold">Ekā bhavantū</hi>ti gaṅgodakaṃ viya yamunodakena saddhiṃ saṃsandantā ekasadisāva hontūti.</p>

<p rend="bodytext">Evañca <pb ed="M" n="6.0258" /> pana vatvā ‘‘mahārāja, amhākaṃ rājā aññaṃ mahāmattaṃ pesetukāmo hutvāpi ‘añño manāpaṃ katvā sāsanaṃ ārocetuṃ na sakkhissatī’ti maṃ pesesi ‘ācariya, tumhe rājānaṃ sādhukaṃ pabodhetvā ādāya āgacchathā’ti, gacchatha rājaseṭṭha abhirūpañca kumārikaṃ labhissatha, amhākañca raññā saddhiṃ mittabhāvo patiṭṭhahissatī’’ti āha. So tassa vacanaṃ sutvā tuṭṭhamānaso ‘‘uttamarūpadharaṃ kira kumārikaṃ labhissāmī’’ti savanasaṃsaggena bajjhitvā ‘‘ācariya, tumhākañca kira mahosadhapaṇḍitassa ca dhammayuddhe vivādo ahosi, gacchatha puttaṃ me passatha, ubhopi paṇḍitā aññamaññaṃ <pb ed="P" n="6.0413" /> khamāpetvā mantetvā ethā’’ti āha. Taṃ sutvā kevaṭṭo ‘‘passissāmi paṇḍita’’nti taṃ passituṃ agamāsi. Mahāsattopi taṃ divasaṃ ‘‘tena me pāpadhammena saddhiṃ sallāpo mā hotū’’ti pātova thokaṃ sappiṃ pivi, gehampissa bahalena allagomayena lepāpesi, thambhe telena makkhesi, tassa nipannamañcakaṃ ṭhapetvā sesāni mañcapīṭhādīni nīharāpesi.</p>

<p rend="bodytext">So manussānaṃ saññamadāsi ‘‘tātā, brāhmaṇe kathetuṃ āraddhe evaṃ vadeyyātha ‘brāhmaṇa, mā <pb ed="V" n="6.0240" /> paṇḍitena saddhiṃ kathayittha, ajja tena tikhiṇasappi pivita’nti. Mayi ca tena saddhiṃ kathanākāraṃ karontepi ‘deva tikhiṇasappi te pivitaṃ, mā kathethā’ti maṃ nivārethā’’ti. Evaṃ vicāretvā mahāsatto rattapaṭaṃ nivāsetvā sattasu dvārakoṭṭhakesu manusse ṭhapetvā sattame dvārakoṭṭhake paṭamañcake nipajji. Kevaṭṭopissa paṭhamadvārakoṭṭhake ṭhatvā ‘‘kahaṃ paṇḍito’’ti pucchi. Atha naṃ te manussā ‘‘brāhmaṇa, mā saddamakari, sacepi āgacchitukāmo, tuṇhī hutvā ehi, ajja paṇḍitena tikhiṇasappi pītaṃ, mahāsaddaṃ kātuṃ na labbhatī’’ti āhaṃsu. Sesadvārakoṭṭhakesupi naṃ tatheva āhaṃsu. So sattamadvārakoṭṭhakaṃ atikkamitvā paṇḍitassa santikaṃ agamāsi. Paṇḍito kathanākāraṃ dassesi. Atha naṃ manussā ‘‘deva, mā kathayittha, tikhiṇasappi te pītaṃ, kiṃ te iminā duṭṭhabrāhmaṇena saddhiṃ kathitenā’’ti vatvā vārayiṃsu. Iti so tassa santikaṃ gantvā neva nisīdituṃ, na āsanaṃ nissāya ṭhitaṭṭhānaṃ labhi, allagomayaṃ akkamitvā aṭṭhāsi.</p>

<p rend="bodytext">Atha <pb ed="M" n="6.0259" /> naṃ oloketvā eko akkhīni nimīli, eko bhamukaṃ ukkhipi, eko kapparaṃ kaṇḍūyi. So tesaṃ kiriyaṃ oloketvā maṅkubhūto ‘‘gacchāmahaṃ paṇḍitā’’ti vatvā aparena ‘‘are duṭṭhabrāhmaṇa, ‘mā saddamakāsī’ti vutto saddameva karosi, aṭṭhīni te bhindissāmī’’ti vutte bhītatasito hutvā nivattitvā olokesi. Atha naṃ añño veḷupesikāya piṭṭhiyaṃ tālesi, añño gīvāyaṃ gahetvā khipi, añño piṭṭhiyaṃ hatthatalena pahari. So dīpimukhā muttamigo viya bhītatasito nikkhamitvā rājagehaṃ gato. Rājā cintesi ‘‘ajja <pb ed="P" n="6.0414" /> mama putto imaṃ pavattiṃ sutvā tuṭṭho bhavissati, dvinnaṃ paṇḍitānaṃ mahatiyā dhammasākacchāya bhavitabbaṃ, ajja ubho aññamaññaṃ khamāpessanti, lābhā vata me’’ti. So kevaṭṭaṃ disvā paṇḍitena saddhiṃ saṃsandanākāraṃ pucchanto gāthamāha –</p>

<p rend="hangnum" n="22:601"><hi rend="paranum">22:601</hi><hi rend="dot">.</hi></p>

<p rend="gatha1"> ‘‘Kathaṃ nu kevaṭṭa mahosadhena, samāgamo āsi tadiṅgha brūhi;</p>

<p rend="gathalast">Kacci te paṭinijjhatto, kacci tuṭṭho mahosadho’’ti.</p>

<p rend="bodytext">Tattha <hi rend="bold">paṭinijjhatto</hi>ti dhammayuddhamaṇḍale pavattaviggahassa vūpasamanatthaṃ kacci tvaṃ tena, so ca tayā nijjhatto khamāpito. <hi rend="bold">Kacci tuṭṭho</hi>ti kacci tumhākaṃ raññā pesitaṃ pavattiṃ sutvā tuṭṭhoti.</p>

<p rend="bodytext">Taṃ sutvā kevaṭṭo ‘‘mahārāja, tumhe ‘paṇḍito’ti taṃ gahetvā vicaratha, tato asappurisataro nāma natthī’’ti gāthamāha –</p>

<p rend="hangnum" n="22:602"><hi rend="paranum">22:602</hi><hi rend="dot">.</hi></p>

<p rend="gatha1"> ‘‘Anariyarūpo <pb ed="V" n="6.0241" /> puriso janinda, asammodako thaddho asabbhirūpo;</p>

<p rend="gathalast">Yathā mūgo ca badhiro ca, na kiñcitthaṃ abhāsathā’’ti.</p>

<p rend="bodytext">Tattha <hi rend="bold">asabbhirūpo</hi>ti apaṇḍitajātiko. <hi rend="bold">Na kiñcittha</hi>nti mayā saha kiñci atthaṃ na bhāsittha, teneva naṃ apaṇḍitoti maññāmīti bodhisattassa aguṇaṃ kathesi.</p>

<p rend="bodytext">Rājā <pb ed="M" n="6.0260" /> tassa vacanaṃ anabhinanditvā appaṭikkositvā tassa ca tena saddhiṃ āgatānañca paribbayañceva nivāsagehañca dāpetvā ‘‘gacchathācariya, vissamathā’’ti taṃ uyyojetvā ‘‘mama putto paṇḍito paṭisanthārakusalo, iminā kira saddhiṃ neva paṭisanthāraṃ akāsi, na tuṭṭhiṃ pavedesi. Kiñci tena anāgatabhayaṃ diṭṭhaṃ bhavissatī’’ti sayameva kathaṃ samuṭṭhāpesi –</p>

<p rend="hangnum" n="22:603"><hi rend="paranum">22:603</hi><hi rend="dot">.</hi></p>

<p rend="gatha1"> ‘‘Addhā idaṃ mantapadaṃ sududdasaṃ, attho suddho naraviriyena diṭṭho;</p>

<p rend="gathalast">Tathā hi kāyo mama sampavedhati, hitvā sayaṃ ko parahatthamessatī’’ti.</p>

<p rend="bodytext">Tattha <hi rend="bold">ida</hi>nti yaṃ mama puttena diṭṭhaṃ, addhā idaṃ mantapadaṃ aññena itarapurisena sududdasaṃ. <hi rend="bold">Naraviriyenā</hi>ti vīriyavantena mahosadhapaṇḍitena suddho attho diṭṭho bhavissati. <hi rend="bold">Saya</hi>nti sakaṃ raṭṭhaṃ hitvā ko parahatthaṃ gamissati.</p>

<p rend="bodytext">‘‘Mama <pb ed="P" n="6.0415" /> puttena brāhmaṇassa āgamane doso diṭṭho bhavissati. Ayañhi āgacchanto na mittasanthavatthāya āgamissati, maṃ pana kāmena palobhetvā nagaraṃ netvā gaṇhanatthāya āgatena bhavitabbaṃ. Taṃ anāgatabhayaṃ diṭṭhaṃ bhavissati paṇḍitenā’’ti tassa tamatthaṃ āvajjetvā bhītatasitassa nisinnakāle cattāro paṇḍitā āgamiṃsu. Rājā senakaṃ pucchi ‘‘senaka, ruccati te uttarapañcālanagaraṃ gantvā cūḷanirājassa dhītu ānayana’’nti? Kiṃ kathetha mahārāja, na hi siriṃ āgacchantiṃ daṇḍena paharitvā palāpetuṃ vaṭṭati. Sace tumhe tattha gantvā taṃ gaṇhissatha, ṭhapetvā cūḷanibrahmadattaṃ añño tumhehi samo jambudīpatale na bhavissati. Kiṃ kāraṇā? Jeṭṭharājadhītāya gahitattā. So hi ‘‘sesarājāno mama manussā, vedeho ekova mayā sadiso’’ti sakalajambudīpe uttamarūpadharaṃ dhītaraṃ tumhākaṃ dātukāmo jāto, karothassa vacanaṃ. Mayampi tumhe nissāya vatthālaṅkāre labhissāmāti. Rājā sesepi pucchi. Tepi tatheva kathesuṃ. Tassa tehi saddhiṃ kathentasseva kevaṭṭabrāhmaṇo attano nivāsagehā nikkhamitvā <pb ed="V" n="6.0242" /> ‘‘rājānaṃ āmantetvā gamissāmī’’ti āgantvā ‘‘mahārāja, na sakkā amhehi papañcaṃ kātuṃ, gamissāma mayaṃ <pb ed="M" n="6.0261" /> narindā’’ti āha. Rājā tassa sakkāraṃ katvā taṃ uyyojesi. Mahāsatto tassa gamanabhāvaṃ ñatvā nhatvā alaṅkaritvā rājupaṭṭhānaṃ āgantvā rājānaṃ vanditvā ekamantaṃ nisīdi. Rājā cintesi ‘‘putto me mahosadhapaṇḍito mahāmantī mantapāraṅgato atītānāgatapaccuppannaṃ atthaṃ jānāti. Amhākaṃ tattha gantuṃ yuttabhāvaṃ vā ayuttabhāvaṃ vā paṇḍito jānissatī’’ti. So attanā paṭhamaṃ cintitaṃ avatvā rāgaratto mohamūḷho hutvā taṃ pucchanto gāthamāha –</p>

<p rend="hangnum" n="22:604"><hi rend="paranum">22:604</hi><hi rend="dot">.</hi></p>

<p rend="gatha1"> ‘‘Channañhi ekāva matī sameti, ye paṇḍitā uttamabhūripattā;</p>

<p rend="gathalast">Yānaṃ ayānaṃ atha vāpi ṭhānaṃ, mahosadha tvampi matiṃ karohī’’ti.</p>

<p rend="bodytext">Tattha <hi rend="bold">channa</hi>nti paṇḍita, kevaṭṭabrāhmaṇassa ca mama ca imesañca catunnanti channaṃ amhākaṃ <hi rend="bold">ekāva mati</hi> ekoyeva ajjhāsayo gaṅgodakaṃ viya yamunodakena <pb ed="P" n="6.0416" /> saṃsandati sameti. Ye mayaṃ chapi janā paṇḍitā uttamabhūripattā, tesaṃ no channampi cūḷanirājadhītu ānayanaṃ ruccatīti. <hi rend="bold">Ṭhāna</hi>nti idheva vāso. <hi rend="bold">Matiṃ karohī</hi>ti amhākaṃ ruccanakaṃ nāma appamāṇaṃ, tvampi cintehi, kiṃ amhākaṃ āvāhatthāya tattha yānaṃ, udāhu ayānaṃ, adu idheva vāso ruccatīti.</p>

<p rend="bodytext">Taṃ sutvā paṇḍito ‘‘ayaṃ rājā ativiya kāmagiddho andhabālabhāvena imesaṃ catunnaṃ vacanaṃ gaṇhāti, gamane dosaṃ kathetvā nivattessāmi na’’ni cintetvā catasso gāthāyo abhāsi –</p>

<p rend="hangnum" n="22:605"><hi rend="paranum">22:605</hi><hi rend="dot">.</hi></p>

<p rend="gatha1"> ‘‘Jānāsi kho rāja mahānubhāvo, mahabbalo cūḷanibrahmadatto;</p>

<p rend="gathalast">Rājā ca taṃ icchati māraṇatthaṃ, migaṃ yathā okacarena luddo.</p>

<p rend="hangnum" n="22:606"><hi rend="paranum">22:606</hi><hi rend="dot">.</hi></p>

<p rend="gatha1"> ‘‘Yathāpi maccho baḷisaṃ, vaṅkaṃ maṃsena chāditaṃ;</p>

<p rend="gathalast">Āmagiddho na jānāti, maccho maraṇamattano.</p>

<p rend="hangnum" n="22:607"><hi rend="paranum">22:607</hi><hi rend="dot">.</hi></p>

<p rend="gatha1"> ‘‘Evameva tuvaṃ rāja, cūḷaneyyassa dhītaraṃ;</p>

<p rend="gathalast">Kāmagiddho na jānāsi, macchova maraṇamattano.</p>

<p rend="hangnum" n="22:608"><hi rend="paranum">22:608</hi><hi rend="dot">.</hi></p>

<p rend="gatha1"> ‘‘Sace <pb ed="V" n="6.0243" /><pb ed="M" n="6.0262" /> gacchasi pañcālaṃ, khippamattaṃ jahissasi;</p>

<p rend="gathalast">Migaṃ panthānubandhaṃva, mahantaṃ bhayamessatī’’ti.</p>

<p rend="bodytext">Tattha <hi rend="bold">rājā</hi>ti videhaṃ ālapati. <hi rend="bold">Mahānubhāvo</hi>ti mahāyaso. <hi rend="bold">Mahabbalo</hi>ti aṭṭharasaakkhobhaṇisaṅkhena balena samannāgato. <hi rend="bold">Māraṇattha</hi>nti māraṇassa atthāya. <hi rend="bold">Okacarenā</hi>ti okacārikāya migiyā. Luddo hi ekaṃ migiṃ sikkhāpetvā rajjukena bandhitvā araññaṃ netvā migānaṃ gocaraṭṭhāne ṭhapesi. Sā bālamigaṃ attano santikaṃ ānetukāmā sakasaññāya rāgaṃ janentī viravati. Tassā saddaṃ sutvā bālamigo migagaṇaparivuto vanagumbe nipanno sesamigīsu saññaṃ akatvā tassā saddassavanasaṃsaggena baddho vuṭṭhāya nikkhamitvā gīvaṃ ukkhipitvā kilesavasena taṃ migiṃ upagantvā luddassa passaṃ datvā tiṭṭhati. Tamenaṃ so tikhiṇāya sattiyā vijjhitvā jīvitakkhayaṃ pāpeti. Tattha luddo viya cūḷanirājā, okacārikā viya assa dhītā, luddassa hatthe āvudhaṃ viya kevaṭṭabrāhmaṇo. Iti yathā okacarena luddo migaṃ māraṇatthāya icchati, evaṃ sopi rājā taṃ icchatīti attho.</p>

<p rend="bodytext"><hi rend="bold">Āmagiddho</hi>ti byāmasatagambhīre udake vasantopi tasmiṃ baḷisassa vaṅkaṭṭhānaṃ chādetvā ṭhite āmasaṅkhāte āmise giddho hutvā baḷisaṃ gilati, attano maraṇaṃ na jānāti. Dhītaranti cūḷanibāḷisikassa kevaṭṭabrāhmaṇassa vacanabaḷisaṃ chādetvā ṭhitaṃ āmisasadisaṃ. Tassa rañño <pb ed="P" n="6.0417" /> dhītaraṃ kāmagiddho hutvā maccho attano maraṇasaṅkhātaṃ āmisaṃ viya na jānāsi. <hi rend="bold">Pañcāla</hi>nti uttarapañcālanagaraṃ. <hi rend="bold">Atta</hi>nti attānaṃ. <hi rend="bold">Panthānubandha</hi>nti yathā gāmadvāramaggaṃ anubandhamigaṃ <hi rend="bold">mahantaṃ bhayamessati,</hi> tañhi migaṃ māraṇatthāya āvudhāni gahetvā nikkhantesu manussesu ye ye passanti, te te mārenti, evaṃ uttarapañcālanagaraṃ gacchantampi taṃ mahantaṃ maraṇabhayaṃ essati upagamissatīti.</p>

<p rend="bodytext">Evaṃ mahāsatto catūhi gāthāhi rājānaṃ niggaṇhitvā kathesi. So rājā tena ativiya niggahitova ‘‘ayaṃ maṃ attano dāsaṃ viya maññati, rājāti <pb ed="M" n="6.0263" /> saññampi na karoti, aggarājena ‘dhītaraṃ dassāmī’ti mama santikaṃ pesitaṃ ñatvā ekampi maṅgalapaṭisaṃyuttaṃ kathaṃ akathetvā maṃ ‘bālamigo viya, gilitabaḷisamaccho viya panthānubandhamigo viya, maraṇaṃ pāpuṇissatī’ti vadatī’’ti kujjhitvā anantaraṃ gāthamāha –</p>

<p rend="hangnum" n="22:609"><hi rend="paranum">22:609</hi><hi rend="dot">.</hi></p>

<p rend="gatha1"> ‘‘Mayameva <pb ed="V" n="6.0244" /> bālamhase eḷamūgā, ye uttamatthāni tayī lapimhā;</p>

<p rend="gathalast">Kimeva tvaṃ naṅgalakoṭivaḍḍho, atthāni jānāsi yathāpi aññe’’ti.</p>

<p rend="bodytext">Tattha <hi rend="bold">bālamhase</hi>ti bālāmha. <hi rend="bold">Eḷamūgā</hi>ti lālamukhā mayameva. <hi rend="bold">Uttamatthānī</hi>ti uttamaitthiratanapaṭilābhakāraṇāni. <hi rend="bold">Tayī lavimhā</hi>ti tava santike kathayimhā. <hi rend="bold">Kimevā</hi>ti garahatthe nipāto. <hi rend="bold">Naṅgalakoṭivaḍḍho</hi>ti gahapatiputto daharakālato paṭṭhāya naṅgalakoṭiṃ vahantoyeva vaḍḍhati, tamatthaṃ sandhāya ‘‘tvaṃ gahapatikammameva jānāsi, na khattiyānaṃ maṅgalakamma’’nti iminā adhippāyenevamāha. <hi rend="bold">Aññe</hi>ti yathā kevaṭṭo vā senakādayo vā aññe paṇḍitā imāni khattiyānaṃ maṅgalatthāni jānanti, tathā tvaṃ tāni kiṃ jānāsi, gahapatikammajānanameva tavānucchavikanti.</p>

<p rend="bodytext">Iti naṃ akkositvā paribhāsitvā ‘‘gahapatiputto mama maṅgalantarāyaṃ karoti, nīharatha na’’nti nīharāpetuṃ gāthamāha –</p>

<p rend="hangnum" n="22:610"><hi rend="paranum">22:610</hi><hi rend="dot">.</hi></p>

<p rend="gatha1"> ‘‘Imaṃ gale gahetvāna, nāsetha vijitā mama;</p>

<p rend="gathalast">Yo me ratanalābhassa, antarāyāya bhāsatī’’ti.</p>

<p rend="bodytext">So rañño kuddhabhāvaṃ ñatvā ‘‘sace kho pana maṃ koci rañño vacanaṃ gahetvā hatthe vā gīvāya vā parāmaseyya, taṃ me alaṃ assa yāvajīvaṃ lajjituṃ, tasmā sayameva nikkhamissāmī’’ti <pb ed="P" n="6.0418" /> cintetvā rājānaṃ vanditvā attano gehaṃ gato. Rājāpi kevalaṃ kodhavaseneva vadati, bodhisatte pana garucittatāya na kañci tathā kātuṃ āṇāpesi. Atha mahāsatto ‘‘ayaṃ rājā bālo attano hitāhitaṃ na jānāti <pb ed="M" n="6.0264" />, kāmagiddho hutvā ‘tassa dhītaraṃ labhissāmiyevā’ti anāgatabhayaṃ ajānitvā gacchanto mahāvināsaṃ pāpuṇissati. Nāssa kathaṃ hadaye kātuṃ vaṭṭati, bahupakāro me esa mahāyasadāyako, imassa mayā paccayena bhavituṃ vaṭṭati. Paṭhamaṃ kho pana suvapotakaṃ pesetvā tathato ñatvā pacchā ahaṃ gamissāmī’’ti cintetvā suvapotakaṃ pesesi. Tamatthaṃ pakāsento satthā āha –</p>

<p rend="hangnum" n="22:611"><hi rend="paranum">22:611</hi><hi rend="dot">.</hi></p>

<p rend="gatha1"> ‘‘Tato ca so apakkamma, vedehassa upantikā;</p>

<p rend="gathalast">Atha āmantayī dūtaṃ, mādharaṃ suvapaṇḍitaṃ.</p>

<p rend="hangnum" n="22:612"><hi rend="paranum">22:612</hi><hi rend="dot">.</hi></p>

<p rend="gatha1"> ‘‘Ehi <pb ed="V" n="6.0245" /> samma haritapakkha, veyyāvaccaṃ karohi me;</p>

<p rend="gathalast">Atthi pañcālarājassa, sāḷikā sayanapālikā.</p>

<p rend="hangnum" n="22:613"><hi rend="paranum">22:613</hi><hi rend="dot">.</hi></p>

<p rend="gatha1"> ‘‘Taṃ bandhanena pucchassu, sā hi sabbassa kovidā;</p>

<p rend="gathalast">Sā tesaṃ sabbaṃ jānāti, rañño ca kosiyassa ca.</p>

<p rend="hangnum" n="22:614"><hi rend="paranum">22:614</hi><hi rend="dot">.</hi></p>

<p rend="gatha1"> ‘‘Āmoti so paṭissutvā, mādharo suvapaṇḍito;</p>

<p rend="gathalast">Agamāsi haritapakkho, sāḷikāya upantikaṃ.</p>

<p rend="hangnum" n="22:615"><hi rend="paranum">22:615</hi><hi rend="dot">.</hi></p>

<p rend="gatha1"> ‘‘Tato ca kho so gantvāna, mādharo suvapaṇḍito;</p>

<p rend="gathalast">Athāmantayi sugharaṃ, sāḷikaṃ mañjubhāṇikaṃ.</p>

<p rend="hangnum" n="22:616"><hi rend="paranum">22:616</hi><hi rend="dot">.</hi></p>

<p rend="gatha1"> ‘‘Kacci te sughare khamanīyaṃ, kacci vesse anāmayaṃ;</p>

<p rend="gathalast">Kacci te madhunā lājā, labbhate sughare tuvaṃ.</p>

<p rend="hangnum" n="22:617"><hi rend="paranum">22:617</hi><hi rend="dot">.</hi></p>

<p rend="gatha1"> ‘‘Kusalañceva me samma, atho samma anāmayaṃ;</p>

<p rend="gathalast">Atho me madhunā lājā, labbhate suvapaṇḍita.</p>

<p rend="hangnum" n="22:618"><hi rend="paranum">22:618</hi><hi rend="dot">.</hi></p>

<p rend="gatha1"> ‘‘Kuto nu samma āgamma, kassa vā pahito tuvaṃ;</p>

<p rend="gathalast">Na ca mesi ito pubbe, diṭṭho vā yadi vā suto’’ti.</p>

<p rend="bodytext">Tattha <hi rend="bold">haritapakkhā</hi>ti haritapattasamānapakkhā. <hi rend="bold">Veyyāvacca</hi>nti ‘‘ehi, sammā’’ti vutte āgantvā aṅke nisinnaṃ ‘‘samma, aññena manussabhūtena kātuṃ asakkuṇeyyaṃ mamekaṃ veyyāvaṭikaṃ karohī’’ti āha.</p>

<p rend="bodytext">‘‘Kiṃ <pb ed="M" n="6.0265" /> karomi, devā’’ti <pb ed="P" n="6.0419" /> vutte ‘‘samma, kevaṭṭabrāhmaṇassa dūteyyenāgatakāraṇaṃ ṭhapetvā rājānañca kevaṭṭañca aññe na jānanti, ubhova rañño sayanagabbhe nisinnā mantayiṃsu. Tassa pana atthi pañcālarājassa sāḷikā sayanapālikā. Sā kira taṃ rahassaṃ jānāti, tvaṃ tattha gantvā tāya saddhiṃ methunapaṭisaṃyuttaṃ vissāsaṃ katvā tesaṃ taṃ rahassaṃ bandhanena pucchassu. Taṃ sāḷikaṃ paṭicchanne padese yathā taṃ koci na jānāti, evaṃ puccha. Sace hi te <pb ed="V" n="6.0246" /> koci saddaṃ suṇāti, jīvitaṃ te natthi, tasmā paṭicchanne ṭhāne saṇikaṃ pucchā’’ti. <hi rend="bold">Sā tesaṃ sabba</hi>nti sā tesaṃ rañño ca kosiyagottassa ca kevaṭṭassāti dvinnampi janānaṃ sabbaṃ rahassaṃ jānāti.</p>

<p rend="bodytext"><hi rend="bold">Āmotī</hi>ti bhikkhave, so suvapotako paṇḍitena purimanayeneva sakkāraṃ katvā pesito ‘‘āmo’’ti tassa paṭissutvā mahāsattaṃ vanditvā padakkhiṇaṃ katvā vivaṭasīhapañjarena nikkhamitvā vātavegena siviraṭṭhe ariṭṭhapuraṃ nāma gantvā tattha pavattiṃ sallakkhetvā sāḷikāya santikaṃ gato. Kathaṃ? So hi rājanivesanassa kañcanathupikāya nisīditvā rāganissitaṃ madhuraravaṃ ravi. Kiṃ kāraṇā? Imaṃ saddaṃ sutvā sāḷikā paṭiravissati, tāya saññāya tassā santikaṃ gamissāmīti. Sāpi tassa saddaṃ sutvā rājasayanassa santike suvaṇṇapañjare nisinnā rāgarattacittā hutvā tikkhattuṃ paṭiravi. So thokaṃ gantvā punappunaṃ saddaṃ katvā tāya katasaddānusārena kamena sīhapañjaraummāre ṭhatvā parissayābhāvaṃ oloketvā tassā santikaṃ gato. Atha naṃ sā ‘‘ehi, samma, suvaṇṇapañjare nisīdā’’ti āha. So gantvā nisīdi. <hi rend="bold">Āmantayī</hi>ti evaṃ so gantvā methunapaṭisaṃyuttaṃ vissāsaṃ kattukāmo hutvā taṃ āmantesi. <hi rend="bold">Sughara</hi>nti kañcanapañjare vasanatāya sundaragharaṃ. <hi rend="bold">Vesse</hi>ti vessike vessajātike. Sāḷikā kira sakuṇesu vessajātikā nāma, tena taṃ evaṃ ālapati. <hi rend="bold">Tuva</hi>nti sughare taṃ pucchāmi ‘‘kacci te madhunā saddhiṃ lājā labbhatī’’ti. <hi rend="bold">Āgammā</hi>ti samma, kuto āgantvā idha paviṭṭhoti pucchati. <hi rend="bold">Kassa vā</hi>ti kena vā pesito tvaṃ idhāgatoti.</p>

<p rend="bodytext">So <pb ed="M" n="6.0266" /> tassā vacanaṃ sutvā ‘‘sacāhaṃ ‘mithilato āgato’ti vakkhāmi, esā maraṇamāpannāpi mayā saddhiṃ vissāsaṃ na karissati. Siviraṭṭhe kho pana ariṭṭhapuraṃ sallakkhetvā āgato, tasmā musāvādaṃ katvā sivirājena pesito hutvā tato āgatabhāvaṃ kathessāmī’’ti cintetvā āha –</p>

<p rend="hangnum" n="22:619"><hi rend="paranum">22:619</hi><hi rend="dot">.</hi></p>

<p rend="gatha1"> ‘‘Ahosiṃ sivirājassa, pāsāde sayanapālako;</p>

<p rend="gathalast">Tato so dhammiko rājā, baddhe mocesi bandhanā’’ti.</p>

<p rend="bodytext">Tattha <hi rend="bold">baddhe</hi>ti attano dhammikatāya sabbe baddhake bandhanā mocesi. Evaṃ mocento mampi saddahitvā ‘‘muñcatha na’’nti mocāpesi. Sohaṃ vivaṭā suvaṇṇapañjarā nikkhamitvāpi bahipāsāde <pb ed="V" n="6.0247" /> yatthicchāmi, tattha gocaraṃ gahetvā suvaṇṇapañjareyeva vasāmi. Yathā tvaṃ, na evaṃ niccakālaṃ pañjareyeva acchāmīti.</p>

<p rend="bodytext">Athassa <pb ed="P" n="6.0420" /> sā attano atthāya suvaṇṇataṭṭake ṭhapite madhulāje ceva madhurodakañca datvā ‘‘samma, tvaṃ dūrato āgato, kenatthena idhāgatosī’’ti pucchi. So tassā vacanaṃ sutvā rahassaṃ sotukāmo musāvādaṃ katvā āha –</p>

<p rend="hangnum" n="22:620"><hi rend="paranum">22:620</hi><hi rend="dot">.</hi></p>

<p rend="gatha1"> ‘‘Tassa mekā dutiyāsi, sāḷikā mañjubhāṇikā;</p>

<p rend="gathalast">Taṃ tattha avadhī seno, pekkhato sughare mamā’’ti.</p>

<p rend="bodytext">Tattha <hi rend="bold">tassa mekā</hi>ti tassa mayhaṃ ekā. <hi rend="bold">Dutiyāsī</hi>ti purāṇadutiyikā ahosi.</p>

<p rend="bodytext">Atha naṃ sā pucchi ‘‘kathaṃ pana te bhariyaṃ seno avadhī’’ti? So tassā ācikkhanto ‘‘suṇa bhadde, ekadivasaṃ amhākaṃ rājā udakakīḷaṃ gacchanto mampi pakkosi. Athāhaṃ bhariyaṃ ādāya tena saddhiṃ gantvā kīḷitvā sāyanhasamaye teneva saddhiṃ paccāgantvā raññā saddhiṃyeva pāsādaṃ abhiruyha sarīraṃ sukkhāpanatthāya bhariyaṃ ādāya sīhapañjarena nikkhamitvā kūṭāgārakucchiyaṃ nisīdiṃ. Tasmiṃ khaṇe eko seno kūṭāgārā nikkhanto amhe gaṇhituṃ pakkhandi. Ahaṃ maraṇabhayabhīto vegena palāyiṃ. Sā pana tadā garugabbhā ahosi, tasmā vegena palāyituṃ nāsakkhi. Atha so mayhaṃ passantasseva taṃ māretvā ādāya <pb ed="M" n="6.0267" /> gato. Atha maṃ tassā sokena rodamānaṃ disvā amhākaṃ rājā ‘samma, kiṃ rodasī’ti pucchitvā tamatthaṃ sutvā ‘mā bāḷhaṃ, samma, rodasi, aññaṃ bhariyaṃ pariyesāhī’ti vatvā ‘kiṃ, deva, aññāya anācārāya dussīlāya bhariyāya ānītāya, tatopi ekakeneva carituṃ vara’nti vutte ‘samma, ahaṃ ekaṃ sakuṇikaṃ sīlācārasampannaṃ assosiṃ, tava bhariyāya sadisameva. Cūḷanirājassa hi sayanapālikā sāḷikā evarūpā, tvaṃ tattha gantvā tassā manaṃ pucchitvā okāsaṃ kāretvā sace te ruccati, āgantvā amhākaṃ ācikkha. Athāhaṃ vo vivāhaṃ katvā mahantena parivārena taṃ ānessāmā’ti vatvā maṃ idha pahiṇi, tenamhi kāraṇenāgato’’ti vatvā gāthaṃ āha –</p>

<p rend="hangnum" n="22:621"><hi rend="paranum">22:621</hi><hi rend="dot">.</hi></p>

<p rend="gatha1"> ‘‘Tassā kāmā hi sammatto, āgatosmi tavanti ke;</p>

<p rend="gathalast">Sace kareyya okāsaṃ, ubhayova vasāmase’’ti.</p>

<p rend="bodytext">Sā <pb ed="V" n="6.0248" /><pb ed="P" n="6.0421" /> tassa vacanaṃ sutvā somanassappattā ahosi. Evaṃ santepi attano piyabhāvaṃ ajānāpetvā anicchamānā viya āha –</p>

<p rend="hangnum" n="22:622"><hi rend="paranum">22:622</hi><hi rend="dot">.</hi></p>

<p rend="gatha1"> ‘‘Suvova suviṃ kāmeyya, sāḷiko pana sāḷikaṃ;</p>

<p rend="gathalast">Suvassa sāḷikāyeva, saṃvāso hoti kīdiso’’ti.</p>

<p rend="bodytext">Tattha <hi rend="bold">suvo</hi>ti samma suvapaṇḍita, suvova suviṃ kāmeyya. <hi rend="bold">Kīdiso</hi>ti asamānajātikānaṃ saṃvāso nāma kīdiso hoti. Suvo hi samānajātikaṃ suviṃ disvā cirasanthavampi sāḷikaṃ jahissati, so piyavippayogo mahato dukkhāya bhavissati, asamānajātikānaṃ saṃvāso nāma na sametīti.</p>

<p rend="bodytext">Itaro taṃ sutvā ‘‘ayaṃ maṃ na paṭikkhipati, parihārameva karoti, addhā maṃ icchissati, nānāvidhāhi naṃ upamāhi saddahāpessāmī’’ti cintetvā āha –</p>

<p rend="hangnum" n="22:623"><hi rend="paranum">22:623</hi><hi rend="dot">.</hi></p>

<p rend="gatha1"> ‘‘Yoyaṃ kāme kāmayati, api caṇḍālikāmapi;</p>

<p rend="gathalast">Sabbo hi sadiso hoti, natthi kāme asādiso’’ti.</p>

<p rend="bodytext">Tattha <pb ed="M" n="6.0268" /><hi rend="bold">caṇḍālikāmapī</hi>ti caṇḍālikaṃ api. <hi rend="bold">Sadiso</hi>ti cittasadisatāya sabbo saṃvāso sadisova hoti. Kāmasmiñhi cittameva pamāṇaṃ, na jātīti.</p>

<p rend="bodytext">Evañca pana vatvā manussesu tāva nānājātikānaṃ samānabhāvadassanatthaṃ atītaṃ āharitvā dassento anantaraṃ gāthamāha –</p>

<p rend="hangnum" n="22:624"><hi rend="paranum">22:624</hi><hi rend="dot">.</hi></p>

<p rend="gatha1"> ‘‘Atthi jampāvatī nāma, mātā sivissa rājino;</p>

<p rend="gathalast">Sā bhariyā vāsudevassa, kaṇhassa mahesī piyā’’ti.</p>

<p rend="bodytext">Tattha <hi rend="bold">jampāvatī</hi>ti sivirañño mātā jampāvatī nāma caṇḍālī ahosi. Sā kaṇhāyanagottassa dasabhātikānaṃ jeṭṭhakassa vāsudevassa piyā mahesī ahosi. So kirekadivasaṃ dvāravatito nikkhamitvā uyyānaṃ gacchanto nagaraṃ pavisantiṃ ekamante ṭhitaṃ abhirūpaṃ ekaṃ caṇḍālikaṃ disvāva paṭibaddhacitto hutvā ‘‘kiṃ jātikā’’ti pucchāpetvā ‘‘caṇḍālajātikā’’ti <pb ed="V" n="6.0249" /> sutvāpi paṭibaddhacittatāya asāmikabhāvaṃ pucchāpetvā ‘‘asāmikā’’ti sutvā taṃ ādāya tato nivattitvā nivesanaṃ netvā aggamahesiṃ akāsi. Sā siviṃ nāma puttaṃ vijāyi. So pitu accayena dvāravatiyaṃ rajjaṃ kāresi. Taṃ sandhāyetaṃ vuttaṃ.</p>

<p rend="bodytext">Iti <pb ed="P" n="6.0422" /> so imaṃ udāharaṇaṃ āharitvā ‘‘evarūpopi nāma khattiyo caṇḍāliyā saddhiṃ saṃvāsaṃ kappesi, amhesu tiracchānagatesu kiṃ vattabbaṃ, aññamaññaṃ saṃvāsarocanaṃyeva pamāṇa’’nti vatvā aparampi udāharaṇaṃ āharanto āha –</p>

<p rend="hangnum" n="22:625"><hi rend="paranum">22:625</hi><hi rend="dot">.</hi></p>

<p rend="gatha1"> ‘‘Raṭṭhavatī kimpurisī, sāpi vacchaṃ akāmayi;</p>

<p rend="gathalast">Manusso migiyā saddhiṃ, natthi kāme asādiso’’ti.</p>

<p rend="bodytext">Tattha <hi rend="bold">vaccha</hi>nti evaṃnāmakaṃ tāpasaṃ. Kathaṃ pana sā taṃ kāmesīti? Atītasmiñhi eko brāhmaṇo kāmesu ādīnavaṃ disvā mahantaṃ yasaṃ pahāya isipabbajjaṃ pabbajitvā himavante paṇṇasālaṃ māpetvā vasi. Tassa paṇṇasālato avidūre ekissā guhāya bahū kinnarā vasanti. Tattheva eko <pb ed="M" n="6.0269" /> makkaṭako dvāre vasati. So jālaṃ vinetvā tesaṃ sīsaṃ bhinditvā lohitaṃ pivati. Kinnarā nāma dubbalā honti bhīrukajātikā. Sopi makkaṭako ativisālo. Te tassa kiñci kātuṃ asakkontā taṃ tāpasaṃ upasaṅkamitvā katapaṭisanthārā āgatakāraṇaṃ puṭṭhā ‘‘deva, eko makkaṭako jīvitaṃ no hanati, tumhe ṭhapetvā amhākaṃ aññaṃ paṭisaraṇaṃ na passāma, taṃ māretvā amhākaṃ sotthibhāvaṃ karohī’’ti āhaṃsu. Taṃ sutvā tāpaso ‘‘apetha na mādisā pāṇātipātaṃ karontī’’ti apasādesi. Tesu raṭṭhavatī nāma kinnarī abhirūpā pāsādikā asāmikā ahosi. Te taṃ alaṅkaritvā tāpasassa santikaṃ netvā ‘‘deva, ayaṃ te pādaparicārikā hotu, amhākaṃ paccāmittaṃ vadhehī’’ti āhaṃsu. Tāpaso taṃ disvāva paṭibaddhacitto hutvā tāya saddhiṃ saṃvāsaṃ kappetvā guhādvāre ṭhatvā gocaratthāya nikkhantaṃ makkaṭakaṃ muggarena pothetvā jīvitakkhayaṃ pāpesi. So tāya saddhiṃ samaggavāsaṃ vasanto puttadhītāhi vaḍḍhitvā tattheva kālamakāsi. Evaṃ sā taṃ kāmesi. Suvapotako imaṃ udāharaṇaṃ āharitvā ‘‘vacchatāpaso tāva manusso hutvā tiracchānagatāya kinnariyā saddhiṃ saṃvāsaṃ kappesi, kimaṅgaṃ pana amhākaṃ? Mayañhi ubho pakkhinova tiracchānagatāvā’’ti dīpento <hi rend="bold">‘‘manusso migiyā saddhi’’</hi>nti āha. Evaṃ manussā tiracchānagatāhi saddhiṃ samaggavāsaṃ vasanti, natthi kāme asādiso nāma, cittameva pamāṇanti kathesi.</p>

<p rend="bodytext">Sā <pb ed="V" n="6.0250" /> tassa vacanaṃ sutvā ‘‘sāmi, cittaṃ nāma sabbakālaṃ ekasadisaṃ na hoti, piyavippayogassa bhāyāmī’’ti āha. Sopi suvapotako itthimāyāsu kusalo, tena taṃ vīmaṃsanto puna gāthamāha –</p>

<p rend="hangnum" n="22:626"><hi rend="paranum">22:626</hi><hi rend="dot">.</hi></p>

<p rend="gatha1"> ‘‘Handa khvāhaṃ gamissāmi, sāḷike mañjubhāṇike;</p>

<p rend="bodytext">Paccakkhānupadañhetaṃ, atimaññasi nūna ma’’nti.</p>

<p rend="bodytext">Tattha <hi rend="bold">paccakkhānupadaṃ heta</hi>nti yaṃ tvaṃ vadesi, sabbametaṃ paccakkhānassa anupadaṃ, paccakkhānakāraṇaṃ paccakkhānakoṭṭhāso panesa. <hi rend="bold">Atimaññasi nūna ma</hi>nti ‘‘nūna maṃ icchati aya’’nti tvaṃ maṃ atikkamitvā maññasi, mayhaṃ <pb ed="P" n="6.0423" /> sāraṃ na jānāsi <pb ed="M" n="6.0270" />. Ahañhi rājapūjito, na mayhaṃ bhariyā dullabhā, aññaṃ bhariyaṃ pariyesissāmīti.</p>

<p rend="bodytext">Sā tassa vacanaṃ sutvāva bhijjamānahadayā viya tassa saha dassaneneva uppannakāmaratiyā anuḍayhamānā viya hutvāpi attano itthimāyāya anicchamānā viya hutvā diyaḍḍhaṃ gāthamāha –</p>

<p rend="hangnum" n="22:627"><hi rend="paranum">22:627</hi><hi rend="dot">.</hi></p>

<p rend="gatha1"> ‘‘Na sirī taramānassa, mādhara suvapaṇḍita;</p>

<p rend="gatha2">Idheva tāva acchassu, yāva rājāna dakkhasi;</p>

<p rend="gathalast">Sossi saddaṃ mudiṅgānaṃ, ānubhāvañca rājino’’ti.</p>

<p rend="bodytext">Tattha <hi rend="bold">na sirī</hi>ti samma suvapaṇḍita, taramānassa sirī nāma na hoti, taramānena katakammaṃ na sobhati, ‘‘gharāvāso ca nāmesa atigaruko’’ti cintetvā tuletvā kātabbo. Idheva tāva acchassu, yāva mahantena yasena samannāgataṃ amhākaṃ rājānaṃ passissasi. <hi rend="bold">Sossī</hi>ti sāyanhasamaye kinnarisamānalīlāhi uttamarūpadharāhi nārīhi vajjamānānaṃ mudiṅgānaṃ aññesañca gītavāditānaṃ saddaṃ tvaṃ suṇissasi, rañño ca ānubhāvaṃ mahantaṃ sirisobhaggaṃ passissasi. ‘‘Samma, kiṃ tvaṃ turitosi, kiṃ lesampi na jānāsi, acchassu tāva, pacchā jānissāmā’’ti.</p>

<p rend="bodytext">Atha te sāyanhasamanantare methunasaṃvāsaṃ kariṃsu, samaggā sammodamānā piyasaṃvāsaṃ vasiṃsu. Atha naṃ suvapotako ‘‘na idānesā mayhaṃ rahassaṃ guhissati, idāni naṃ pucchitvā gantuṃ <pb ed="V" n="6.0251" /> vaṭṭatī’’ti cintetvā ‘‘sāḷike’’ti āha. ‘‘Kiṃ, sāmī’’ti? ‘‘Ahaṃ kiñci te vattukāmomhī’’ti. ‘‘Vada, sāmī’’ti. ‘‘Hotu, ajja amhākaṃ maṅgaladivaso, aññatarasmiṃ divase jānissāmī’’ti. ‘‘Sace maṅgalapaṭisaṃyuttā kathā bhavissati, kathehi. No ce, mā kathehi sāmī’’ti. ‘‘Maṅgalakathāvesā, bhadde’’ti. ‘‘Tena hi kathehī’’ti. Atha naṃ ‘‘bhadde, sace sotukāmā bhavissasi, kathessāmi te’’ti vatvā taṃ rahassaṃ pucchanto diyaḍḍhaṃ gāthamāha –</p>

<p rend="hangnum" n="22:628"><hi rend="paranum">22:628</hi><hi rend="dot">.</hi></p>

<p rend="gatha1"> ‘‘Yo nu khvāyaṃ tibbo saddo, tirojanapade suto;</p>

<p rend="gatha2">Dhītā pañcālarājassa, osadhī viya vaṇṇinī;</p>

<p rend="gathalast">Taṃ dassati videhānaṃ, so vivāho bhavissatī’’ti.</p>

<p rend="bodytext">Tassattho <pb ed="M" n="6.0271" /> – yo nu kho ayaṃ saddo tibbo bahalo, tirojanapade suto pararaṭṭhesu janapadesu vissuto paññāto pākaṭo patthaṭo. Kinti? Dhītā pañcālarājassa osadhītārakā viya virocamānā tāya eva samānavaṇṇinī atthi, taṃ so videhānaṃ dassati, so vivāho bhavissati. Yo so evaṃ patthaṭo saddo, ahaṃ taṃ sutvā cintesiṃ ‘‘ayaṃ <pb ed="P" n="6.0424" /> kumārikā uttamarūpadharā, videharājāpi cūḷanirañño paṭisattu ahosi. Aññe bahū rājāno cūḷanibrahmadattassa vasavattino santi, tesaṃ adatvā kiṃ kāraṇā videhassa dhītaraṃ dassatī’’ti?</p>

<p rend="bodytext">Sā tassa vacanaṃ sutvā evamāha – ‘‘sāmi, kiṃ kāraṇā maṅgaladivase avamaṅgalaṃ kathesī’’ti? ‘‘Ahaṃ, bhadde, ‘maṅgala’nti kathemi, tvaṃ ‘avamaṅgala’nti kathesi, kiṃ nu kho eta’’nti? ‘‘Sāmi, amittānampi tesaṃ evarūpā maṅgalakiriyā mā hotū’’ti. ‘‘Kathehi tāva bhadde’’ti. ‘‘Sāmi, na sakkā kathetu’’nti. ‘‘Bhadde, tayā viditaṃ rahassaṃ mama akathitakālato paṭṭhāya natthi amhākaṃ samaggasaṃvāso’’ti. Sā tena nippīḷiyamānā ‘‘tena hi, sāmi, suṇāhī’’ti vatvā imaṃ gāthamāha –</p>

<p rend="hangnum" n="22:629"><hi rend="paranum">22:629</hi><hi rend="dot">.</hi></p>

<p rend="gatha1"> ‘‘Ediso mā amittānaṃ, vivāho hotu mādhara;</p>

<p rend="gathalast">Yathā pañcālarājassa, vedehena bhavissatī’’ti.</p>

<p rend="bodytext">Imaṃ gāthaṃ vatvā puna tena ‘‘bhadde, kasmā evarūpaṃ kathaṃ kathesī’’ti vutte ‘‘tena hi suṇāhi, ettha dosaṃ te kathessāmī’’ti vatvā imaṃ gāthamāha –</p>

<p rend="hangnum" n="22:630"><hi rend="paranum">22:630</hi><hi rend="dot">.</hi></p>

<p rend="gatha1"> ‘‘Ānayitvāna <pb ed="V" n="6.0252" /> vedehaṃ, pañcālānaṃ rathesabho;</p>

<p rend="gathalast">Tato naṃ ghātayissati, nassa sakhī bhavissatī’’ti.</p>

<p rend="bodytext">Tattha <hi rend="bold">tato naṃ ghātayissatī</hi>ti yadā so imaṃ nagaraṃ āgato bhavissati, tadā tena saddhiṃ sakhibhāvaṃ mittadhammaṃ na karissati, daṭṭhumpissa dhītaraṃ na dassati. Eko kirassa pana atthadhammānusāsako mahosadhapaṇḍito nāma atthi, tena saddhiṃ taṃ ghātessati. Te ubho jane ghātetvā jayapānaṃ pivissāmāti kevaṭṭo raññā saddhiṃ mantetvā taṃ gaṇhitvā āgantuṃ gatoti.</p>

<p rend="bodytext">Evaṃ <pb ed="M" n="6.0272" /> sā guyhamantaṃ nissesaṃ katvā suvapaṇḍitassa kathesi. Taṃ sutvā suvapaṇḍito ‘‘ācariyo kevaṭṭo upāyakusalo, acchariyaṃ tassa rañño evarūpena upāyena ghātana’’nti kevaṭṭaṃ vaṇṇetvā ‘‘evarūpena avamaṅgalena amhākaṃ ko attho, tuṇhībhūtā sayāmā’’ti vatvā āgamanakammassa nipphattiṃ ñatvā taṃ rattiṃ tāya saddhiṃ vasitvā ‘‘bhadde, ahaṃ siviraṭṭhaṃ gantvā manāpāya bhariyāya laddhabhāvaṃ sivirañño deviyā ca ārocessāmī’’ti gamanaṃ anujānāpetuṃ āha –</p>

<p rend="hangnum" n="22:631"><hi rend="paranum">22:631</hi><hi rend="dot">.</hi></p>

<p rend="gatha1"> ‘‘Handa <pb ed="P" n="6.0425" /> kho maṃ anujānāhi, rattiyo sattamattiyo;</p>

<p rend="gatha2">Yāvāhaṃ sivirājassa, ārocemi mahesino;</p>

<p rend="gathalast">Laddho ca me āvasatho, sāḷikāya upantika’’nti.</p>

<p rend="bodytext">Tattha <hi rend="bold">mahesino</hi>ti mahesiyā cassa. <hi rend="bold">Āvasatho</hi>ti vasanaṭṭhānaṃ. <hi rend="bold">Upantika</hi>nti atha ne ‘‘etha tassā santikaṃ gacchāmā’’ti vatvā aṭṭhame divase idhānetvā mahantena parivārena taṃ gahetvā gamissāmi, yāva mamāgamanaṃ, tāva mā ukkaṇṭhīti.</p>

<p rend="bodytext">Taṃ sutvā sāḷikā tena viyogaṃ anicchamānāpi tassa vacanaṃ paṭikkhipituṃ asakkontī anantaraṃ gāthamāha –</p>

<p rend="hangnum" n="22:632"><hi rend="paranum">22:632</hi><hi rend="dot">.</hi></p>

<p rend="gatha1"> ‘‘Handa kho taṃ anujānāmi, rattiyo sattamattiyo;</p>

<p rend="gatha2">Sace tvaṃ sattarattena, nāgacchasi mamantike;</p>

<p rend="gathalast">Maññe okkantasattaṃ maṃ, matāya āgamissasī’’ti.</p>

<p rend="bodytext">Tattha <pb ed="V" n="6.0253" /><hi rend="bold">maññe okkantasattaṃ ma</hi>nti evaṃ sante ahaṃ maṃ apagatajīvitaṃ sallakkhemi. So tvaṃ aṭṭhame divase anāgacchanto mayi matāya āgamissasi, tasmā mā papañcaṃ akāsīti.</p>

<p rend="bodytext">Itaropi ‘‘bhadde, kiṃ vadesi, mayhampi aṭṭhame divase taṃ apassantassa kuto jīvita’’nti vācāya vatvā hadayena pana ‘‘jīva vā tvaṃ mara vā, kiṃ tayā mayha’’nti cintetvā uṭṭhāya thokaṃ siviraṭṭhābhimukho gantvā nivattitvā mithilaṃ gantvā paṇḍitassa aṃsakūṭe otaritvā mahāsattena pana tāya saññāya uparipāsādaṃ āropetvā puṭṭho sabbaṃ taṃ pavattiṃ paṇḍitassa <pb ed="M" n="6.0273" /> ārocesi. Sopissa purimanayeneva sabbaṃ sakkāramakāsi. Tamatthaṃ pakāsento satthā āha –</p>

<p rend="hangnum" n="22:633"><hi rend="paranum">22:633</hi><hi rend="dot">.</hi></p>

<p rend="gatha1"> ‘‘Tato ca kho so gantvāna, mādharo suvapaṇḍito;</p>

<p rend="gathalast">Mahosadhassa akkhāsi, sāḷikāvacanaṃ ida’’nti.</p>

<p rend="bodytext">Tattha <hi rend="bold">sāḷikāvacanaṃ ida</hi>nti idaṃ sāḷikāya vacananti sabbaṃ vitthāretvā kathesīti.</p>

<p rend="centre">Suvakhaṇḍaṃ niṭṭhitaṃ.</p>

<p rend="centre">Mahāumaṅgakaṇḍaṃ</p>

<p rend="bodytext">Taṃ sutvā mahāsatto cintesi ‘‘rājā mama anicchamānasseva gamissati, gantvā ca pana mahāvināsaṃ pāpuṇissati. Atha mayhaṃ ‘evarūpassa <pb ed="P" n="6.0426" /> nāma yasadāyakassa rañño vacanaṃ hadaye katvā tassa saṅgahaṃ nākāsī’ti garahāpi uppajjissati, mādise paṇḍite vijjamāne kiṃkāraṇā esa nassissati, ahaṃ rañño puretarameva gantvā cūḷaniṃ disvā suvibhattaṃ katvā videharañño nivāsatthāya nagaraṃ māpetvā gāvutamattaṃ jaṅghaumaṅgaṃ, aḍḍhayojanikañca mahāumaṅgaṃ, kāretvā cūḷanirañño dhītaraṃ abhisiñcitvā amhākaṃ raññopādaparicārikaṃ katvā aṭṭhārasaakkhobhaṇisaṅkhehi balehi ekasatarājūsu parivāretvā ṭhitesveva amhākaṃ rājānaṃ rāhumukhato candaṃ viya mocetvā ādāyāgamanaṃ nāma mama bhāro’’ti. Tassevaṃ cintentassa sarīre pīti uppajji. So pītivegena udānaṃ udānento imaṃ upaḍḍhagāthamāha –</p>

<p rend="hangnum" n="22:634"><hi rend="paranum">22:634</hi><hi rend="dot">.</hi></p>

<p rend="gatha1"> ‘‘Yasseva <pb ed="V" n="6.0254" /> ghare bhuñjeyya bhogaṃ, tasseva atthaṃ puriso careyyā’’ti.</p>

<p rend="bodytext">Tassattho – yassa rañño santike puriso mahantaṃ issariyaṃ labhitvā bhogaṃ bhuñjeyya, akkosantassapi paharantassapi gale gahetvā nikkaḍḍhantassapi tasseva atthaṃ hitaṃ vuḍḍhiṃ paṇḍito kāyadvārādīhi tīhi dvārehi careyya. Na hi mittadubbhikammaṃ paṇḍitehi kātabbanti.</p>

<p rend="bodytext">Iti <pb ed="M" n="6.0274" /> cintetvā so nhatvā alaṅkaritvā mahantena yasena rājakulaṃ gantvā rājānaṃ vanditvā ekamantaṃ ṭhito āha – ‘‘kiṃ, deva, gacchissatha uttarapañcālanagara’’nti? ‘‘Āma, tāta, pañcālacandiṃ alabhantassa mama kiṃ rajjena, mā maṃ pariccaji, mayā saddhiṃyeva ehi. Tattha amhākaṃ gatakāraṇā dve atthā nipphajjissanti, itthiratanañca lacchāmi, raññā ca me saddhiṃ metti patiṭṭhahissatī’’ti. Atha naṃ paṇḍito ‘‘tena hi, deva, ahaṃ pure gantvā tumhākaṃ nivesanāni māpessāmi, tumhe mayā pahitasāsanena āgaccheyyāthā’’ti vadanto dve gāthā abhāsi –</p>

<p rend="gatha1">‘‘Handāhaṃ gacchāmi pure janinda, pañcālarājassa puraṃ surammaṃ;</p>

<p rend="gathalast">Nivesanāni māpetuṃ, vedehassa yasassino.</p>

<p rend="hangnum" n="22:635"><hi rend="paranum">22:635</hi><hi rend="dot">.</hi></p>

<p rend="gatha1"> ‘‘Nivesanāni māpetvā, vedehassa yasassino;</p>

<p rend="gathalast">Yadā te pahiṇeyyāmi, tadā eyyāsi khattiyā’’ti.</p>

<p rend="bodytext">Tattha <pb ed="P" n="6.0427" /><hi rend="bold">vedehassā</hi>ti tava videharājassa. <hi rend="bold">Eyyāsī</hi>ti āgaccheyyāsīti.</p>

<p rend="bodytext">Taṃ sutvā rājā ‘‘na kira maṃ paṇḍito pariccajatī’’ti haṭṭhatuṭṭho hutvā āha – ‘‘tāta, tava pure gacchantassa kiṃ laddhuṃ vaṭṭatī’’ti? ‘‘Balavāhanaṃ, devā’’ti. ‘‘Yattakaṃ icchasi, tattakaṃ gaṇha, tātā’’ti. ‘‘Cattāri bandhanāgārāni vivarāpetvā corānaṃ saṅkhalikabandhanāni bhindāpetvā tepi mayā saddhiṃ pesetha devā’’ti. ‘‘Yathāruci karohi, tātā’’ti. Mahāsatto bandhanāgāradvārāni vivarāpetvā sūre mahāyodhe gataṭṭhāne kammaṃ nipphādetuṃ samatthe nīharāpetvā ‘‘maṃ upaṭṭhahathā’’ti vatvā tesaṃ sakkāraṃ kāretvā vaḍḍhakikammāracammakāraiṭṭhakapāsāṇakāracittakārādayo nānāsippakusalā aṭṭhārasa seniyo ādāya <pb ed="V" n="6.0255" /> vāsipharasukuddālakhaṇittiādīni bahūni upakaraṇāni gāhāpetvā mahābalakāyaparivuto nagarā nikkhami. Tamatthaṃ pakāsento satthā āha –</p>

<p rend="hangnum" n="22:636"><hi rend="paranum">22:636</hi><hi rend="dot">.</hi></p>

<p rend="gatha1"> ‘‘Tato <pb ed="M" n="6.0275" /> ca pāyāsi pure mahosadho, pañcālarājassa puraṃ surammaṃ;</p>

<p rend="gathalast">Nivesanāni māpetuṃ, vedehassa yasassino’’ti.</p>

<p rend="bodytext">Mahāsattopi gacchanto yojanantare yojanantare ekekaṃ gāmaṃ nivesetvā ekekaṃ amaccaṃ ‘‘tumhe rañño pañcālacandiṃ gahetvā nivattanakāle hatthiassarathe kappetvā rājānaṃ ādāya paccāmitte paṭibāhantā khippaṃ mithilaṃ pāpeyyāthā’’ti vatvā ṭhapesi. Gaṅgātīraṃ pana patvā ānandakumāraṃ pakkosāpetvā ‘‘ānanda, tvaṃ tīṇi vaḍḍhakisatāni ādāya uddhaṃgaṅgaṃ gantvā sāradārūni gāhāpetvā tisatamattā nāvā māpetvā nagarassatthāya tattheva tacchāpetvā sallahukānaṃ dārūnaṃ nāvāya pūrāpetvā khippaṃ āgaccheyyāsī’’ti pesesi. Sayaṃ pana nāvāya gaṅgaṃ taritvā otiṇṇaṭṭhānato paṭṭhāya padasaññāyeva gaṇetvā ‘‘idaṃ aḍḍhayojanaṭṭhānaṃ, ettha mahāumaṅgo bhavissati, imasmiṃ ṭhāne rañño nivesananagaraṃ bhavissati, ito paṭṭhāya yāva rājagehā gāvutamatte ṭhāne <pb ed="P" n="6.0428" /> jaṅghaumaṅgo bhavissatī’’ti paricchinditvā nagaraṃ pāvisi. Cūḷanirājā bodhisattassa āgamanaṃ sutvā ‘‘idāni me manoratho matthakaṃ pāpuṇissati, paccāmittānaṃ piṭṭhiṃ passissāmi, imasmiṃ āgate vedehopi na cirasseva āgamissati, atha ne ubhopi māretvā sakalajambudīpatale ekarajjaṃ karissāmī’’ti paramatuṭṭhiṃ patto ahosi. Sakalanagaraṃ saṅkhubhi ‘‘esa kira mahosadhapaṇḍito, iminā kira ekasatarājāno leḍḍunā kākā viya palāpitā’’ti.</p>

<p rend="bodytext">Mahāsatto nāgaresu attano rūpasampattiṃ passantesuyeva rājadvāraṃ gantvā rañño paṭivedetvā ‘‘pavisatū’’ti vutte pavisitvā rājānaṃ vanditvā ekamantaṃ nisīdi. Atha naṃ rājā paṭisanthāraṃ katvā ‘‘tāta, rājā kadā āgamissatī’’ti pucchi. ‘‘Mayā pesitakāle, devā’’ti. ‘‘Tvaṃ pana kimatthaṃ āgatosī’’ti. ‘‘Amhākaṃ rañño nivesanaṃ māpetuṃ, devā’’ti. ‘‘Sādhu, tātā’’ti. Athassa senāya paribbayaṃ dāpetvā mahāsattassa mahantaṃ sakkāraṃ kāretvā nivesanagehaṃ dāpetvā ‘‘tāta, yāva te rājā nāgacchati, tāva anukkaṇṭhamāno amhākampi kattabbayuttakaṃ <pb ed="M" n="6.0276" /> karontova vasāhi tva’’nti āha. So kira rājanivesanaṃ abhiruhantova mahāsopānapādamūle ṭhatvā ‘‘idha jaṅghaumaṅgadvāraṃ bhavissatī’’ti sallakkhesi. Athassa etadahosi ‘‘rājā ‘amhākampi kattabbayuttakaṃ karohī’ti vadati, umaṅge khaṇiyamāne yathā idaṃ sopānaṃ na <pb ed="V" n="6.0256" /> osakkati, tathā kātuṃ vaṭṭatī’’ti. Atha rājānaṃ evamāha – ‘‘deva, ahaṃ pavisanto sopānapādamūle ṭhatvā navakammaṃ olokento mahāsopāne dosaṃ passiṃ. Sace te ruccati, ahaṃ dārūni labhanto manāpaṃ katvā atthareyya’’nti. ‘‘Sādhu, paṇḍita, attharāhī’’ti. So ‘‘idha umaṅgadvāraṃ bhavissatī’’ti sallakkhetvā taṃ porāṇasopānaṃ haritvā yattha umaṅgadvāraṃ bhavissati, tattha paṃsuno apatanatthāya phalakasanthāraṃ kāretvā yathā sopānaṃ na osakkati, evaṃ niccalaṃ katvā sopānaṃ atthari. Rājā taṃ kāraṇaṃ ajānanto ‘‘mama sinehena karotī’’ti maññi.</p>

<p rend="bodytext">Evaṃ taṃ divasaṃ teneva navakammena <pb ed="P" n="6.0429" /> vītināmetvā punadivase rājānaṃ āha – ‘‘deva, sace amhākaṃ rañño vasanaṭṭhānaṃ jāneyyāma, manāpaṃ katvā paṭijaggeyyāmā’’ti. Sādhu, paṇḍita, ṭhapetvā mama nivesanaṃ sakalanagare yaṃ nivesanaṃ icchasi, taṃ gaṇhāti. Mahārāja, mayaṃ āgantukā, tumhākaṃ bahū vallabhā yodhā, te attano attano gehesu gayhamānesu amhehi saddhiṃ kalahaṃ karissanti. ‘‘Tadā, deva, tehi saddhiṃ mayaṃ kiṃ karissāmā’’ti? ‘‘Tesaṃ vacanaṃ mā gaṇha. Yaṃ icchasi, taṃ ṭhānameva gaṇhāpehī’’ti. ‘‘Deva, te punappunaṃ āgantvā tumhākaṃ kathessanti, tena tumhākaṃ cittasukhaṃ na labhissati. Sace pana iccheyyātha, yāva mayaṃ nivesanāni gaṇhāma, tāva amhākaṃyeva manussā dovārikā assu. Tato te dvāraṃ alabhitvā nāgamissanti. Evaṃ sante tumhākampi cittasukhaṃ labhissatī’’ti. Rājā ‘‘sādhū’’ti sampaṭicchi.</p>

<p rend="bodytext">Mahāsatto sopānapādamūle sopānasīse mahādvāreti sabbattha attano manusseyeva ṭhapetvā ‘‘kassaci pavisituṃ mā adatthā’’ti vatvā atha rañño mātu nivesanaṃ gantvā ‘‘bhindanākāraṃ dassethā’’ti manusse āṇāpesi. Te dvārakoṭṭhakālindato paṭṭhāya iṭṭhakā ca mattikā ca apanetuṃ ārabhiṃsu. Rājamātā taṃ pavattiṃ sutvā āgantvā ‘‘kissa, <pb ed="M" n="6.0277" /> tātā, mama gehaṃ bhindathā’’ti āha. ‘‘Mahosadhapaṇḍito bhindāpetvā attano rañño nivesanaṃ kātukāmo’’ti. ‘‘Yadi evaṃ idheva vasathā’’ti. ‘‘Amhākaṃ rañño mahantaṃ balavāhanaṃ, idaṃ nappahoti, aññaṃ mahantaṃ gehaṃ karissāmā’’ti. ‘‘Tumhe maṃ na jānātha, ahaṃ rājamātā, idāni puttassa santikaṃ gantvā jānissāmī’’ti. ‘‘Mayaṃ rañño vacanena bhindāma, sakkontī vārehī’’ti. Sā kujjhitvā ‘‘idāni vo kattabbaṃ jānissāmī’’ti rājadvāraṃ agamāsi. Atha naṃ ‘‘mā pavisā’’ti dovārikā vārayiṃsu. ‘‘Ahaṃ rājamātā’’ti. ‘‘Na mayaṃ taṃ jānāma, mayaṃ raññā ‘kassaci pavisituṃ mā adatthā’ti āṇattā, gaccha tva’’nti. Sā gahetabbagahaṇaṃ apassantī nivattitvā <pb ed="V" n="6.0257" /> attano nivesanaṃ olokentī aṭṭhāsi. Atha naṃ eko puriso ‘‘kiṃ idha <pb ed="P" n="6.0430" /> karosi, gacchasi, na gacchasī’’ti gīvāya gahetvā bhūmiyaṃ pātesi.</p>

<p rend="bodytext">Sā cintesi ‘‘addhā ime rañño āṇattā bhavissanti, itarathā evaṃ kātuṃ na sakkhissanti, paṇḍitasseva santikaṃ gacchissāmī’’ti. Sā gantvā ‘‘tāta mahosadha, kasmā mama nivesanaṃ bhindāpesī’’ti āha. So tāya saddhiṃ na kathesi, santike ṭhito puriso panassa ‘‘devi, kiṃ kathesī’’ti āha. ‘‘Tāta, mahosadhapaṇḍito kasmā mama gehaṃ bhindāpetī’’ti? ‘‘Vedeharañño vasanaṭṭhānaṃ kātu’’nti. ‘‘Kiṃ, tāta, evaṃ mahante nagare aññattha nivesanaṭṭhānaṃ na labbhatī’’ti maññati. ‘‘Imaṃ satasahassaṃ lañjaṃ gahetvā aññattha gehaṃ kāretū’’ti. ‘‘Sādhu, devi, tumhākaṃ gehaṃ vissajjāpessāmi, lañjassa gahitabhāvaṃ mā kassaci kathayittha. Mā no aññepi lañjaṃ datvā gehāni vissajjāpetukāmā ahesu’’nti. Sādhu, tāta, ‘‘rañño mātā lañjaṃ adāsī’’ti mayhampi lajjanakameva, tasmā na kassaci kathessāmīti. So ‘‘sādhū’’ti tassā santikā satasahassaṃ gahetvā gehaṃ vissajjāpetvā kevaṭṭassa gehaṃ agamāsi. Sopi dvāraṃ gantvā veḷupesikāhi piṭṭhicammuppāṭanaṃ labhitvā gahetabbagahaṇaṃ apassanto puna gehaṃ gantvā satasahassameva adāsi. Etenupāyena sakalanagare gehaṭṭhānaṃ gaṇhantena lañjaṃ gahetvā laddhakahāpaṇānaññeva nava koṭiyo jātā.</p>

<p rend="bodytext">Mahāsatto sakalanagaraṃ vicaritvā rājakulaṃ agamāsi. Atha naṃ rājā pucchi ‘‘kiṃ, paṇḍita, laddhaṃ te vasanaṭṭhāna’’nti? ‘‘Mahārāja, adentā nāma <pb ed="M" n="6.0278" /> natthi, apica kho pana gehesu gayhamānesu kilamanti. Tesaṃ piyavippayogaṃ kātuṃ amhākaṃ ayuttaṃ. Bahinagare gāvutamatte ṭhāne gaṅgāya ca nagarassa ca antare asukaṭṭhāne amhākaṃ rañño vasananagaraṃ karissāmī’’ti. Taṃ sutvā rājā ‘‘antonagare yujjhitumpi dukkhaṃ, neva sakasenā, na parasenā ñātuṃ sakkā. Bahinagare pana sukhaṃ yuddhaṃ kātuṃ, tasmā bahinagareyeva te koṭṭetvā <pb ed="P" n="6.0431" /> māressāmā’’ti tussitvā ‘‘sādhu, paṇḍita, tayā sallakkhitaṭṭhāneyeva kārehī’’ti āha. ‘‘Mahārāja, ahaṃ kāressāmi, tumhākaṃ pana manussehi dārupaṇṇādīnaṃ atthāya amhākaṃ navakammaṭṭhānaṃ nāgantabbaṃ. Āgacchantā hi kalahaṃ karissanti, teneva tumhākañca amhākañca cittasukhaṃ na bhavissatī’’ti. ‘‘Sādhu, paṇḍita, tena passena nisañcāraṃ kārehī’’ti. ‘‘Deva, amhākaṃ hatthī udakābhiratā udakeyeva kīḷissanti. Udake āvile jāte ‘mahosadhassa āgatakālato paṭṭhāya pasannaṃ udakaṃ pātuṃ na labhāmā’ti sace nāgarā kujjhissanti, tampi sahitabba’’nti <pb ed="V" n="6.0258" />. Rājā ‘‘vissatthā tumhākaṃ hatthī kīḷantū’’ti vatvā nagare bheriṃ carāpesi – ‘‘yo ito nikkhamitvā mahosadhassa nagaramāpitaṭṭhānaṃ gacchati, tassa sahassadaṇḍo’’ti.</p>

<p rend="bodytext">Mahāsatto rājānaṃ vanditvā attano parisaṃ ādāya nikkhamitvā yathāparicchinnaṭṭhāne nagaraṃ māpetuṃ ārabhi. Pāragaṅgāya vagguliṃ nāma gāmaṃ kāretvā hatthiassarathavāhanañceva gobalibaddañca tattha ṭhapetvā nagarakaraṇaṃ vicārento ‘‘ettakā idaṃ karontū’’ti sabbakammāni vibhajitvā umaṅgakammaṃ paṭṭhapesi. Mahāumaṅgadvāraṃ gaṅgātitthe ahosi. Saṭṭhimattāni yodhasatāni mahāumaṅgaṃ khaṇanti. Mahantehi cammapasibbakehi vālukapaṃsuṃ haritvā gaṅgāya pātenti. Pātitapātitaṃ paṃsuṃ hatthī maddanti, gaṅgā āḷulā sandati. Nagaravāsino ‘‘mahosadhassa āgatakālato paṭṭhāya pasannaṃ udakaṃ pātuṃ na labhāma, gaṅgā āḷulā sandati, kiṃ nu kho eta’’nti vadanti. Atha nesaṃ paṇḍitassa upanikkhittakapurisā ārocenti ‘‘mahosadhassa kira hatthī udakaṃ kīḷantā gaṅgāya kaddamaṃ karonti, tena gaṅgā āḷulā sandatī’’ti.</p>

<p rend="bodytext">Bodhisattānaṃ <pb ed="M" n="6.0279" /> adhippāyo nāma samijjhati, tasmā umaṅge mūlāni vā khāṇukāni vā marumbāni vā pāsāṇāni vā sabbepi bhūmiyaṃ pavisiṃsu. Jaṅghaumaṅgassa dvāraṃ tasmiṃyeva nagare ahosi. Tīṇi purisasatāni jaṅghaumaṅgaṃ khaṇanti <pb ed="P" n="6.0432" />, cammapasibbakehi paṃsuṃharitvā tasmiṃ nagare pātenti. Pātitapātitaṃ udakena maddāpetvā pākāraṃ cinanti, aññāni vā kammāni karonti. Mahāumaṅgassa pavisanadvāraṃ nagare ahosi aṭṭhārasahatthubbedhena yantayuttadvārena samannāgataṃ. Tañhi ekāya āṇiyā akkantāya pidhīyati, ekāya āṇiyā akkantāya vivarīyati. Mahāumaṅgassa dvīsu passesu iṭṭhakāhi cinitvā sudhākammaṃ kāresi, matthake phalakena channaṃ kāretvā ullokaṃ mattikāya limpāpetvā setakammaṃ kāretvā cittakammaṃ kāresi. Sabbāni panettha asīti mahādvārāni catusaṭṭhi cūḷadvārāni ahesuṃ, sabbāni yantayuttāneva. Ekāya āṇiyā akkantāya sabbāneva pidhīyanti, ekāya āṇiyā akkantāya sabbāneva vivarīyanti. Dvīsu passesu anekasatadīpālayā ahesuṃ, tepi yantayuttāyeva. Ekasmiṃ vivariyamāne sabbe vivarīyanti, ekasmiṃ pidhīyamāne sabbe pidhīyanti. Dvīsu passesu ekasatānaṃ khattiyānaṃ ekasatasayanagabbhā ahesuṃ. Ekekasmiṃ gabbhe nānāvaṇṇapaccattharaṇatthataṃ ekekaṃ mahāsayanaṃ samussitasetacchattaṃ, ekekaṃ mahāsayanaṃ nissāya ekekaṃ mātugāmarūpakaṃ uttamarūpadharaṃ patiṭṭhitaṃ. Taṃ hatthena aparāmasitvā ‘‘manussarūpa’’nti na sakkā ñātuṃ, apica umaṅgassa ubhosu passesu kusalā cittakārā nānappakāraṃ cittakammaṃ kariṃsu. Sakkavilāsasinerusattaparibhaṇḍacakkavāḷasāgarasattamahāsara- catumahādīpa-himavanta-anotattasara-manosilātala candimasūriya-cātumahārājikādichakāmāvacarasampattiyopi <pb ed="V" n="6.0259" /> sabbā umaṅgeyeva dassayiṃsu. Bhūmiyaṃ rajatapaṭṭavaṇṇā vālukā okiriṃsu, upari ullokapadumāni dassesuṃ. Ubhosu passesu nānappakāre āpaṇepi dassayiṃsu. Tesu tesu ṭhānesu gandhadāmapupphadāmādīni olambetvā sudhammādevasabhaṃ viya umaṅgaṃ alaṅkariṃsu.</p>

<p rend="bodytext">Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṃ dabbasambhārānaṃ pūretvā gaṅgāya āharitvā paṇḍitassa ārocesuṃ <pb ed="M" n="6.0280" />. Tāni so nagare upayogaṃ netvā ‘‘mayā āṇattadivaseyeva āhareyyāthā’’ti vatvā nāvā paṭicchannaṭṭhāne ṭhapāpesi. Nagare udakaparikhā, kaddamaparikhā, sukkhaparikhāti tisso parikhāyo kāresi. Aṭṭhārasahattho pākāro gopuraṭṭālako <pb ed="P" n="6.0433" /> rājanivesanāni hatthisālādayo pokkharaṇiyoti sabbametaṃ niṭṭhaṃ agamāsi. Iti mahāumaṅgo jaṅghaumaṅgo nagaranti sabbametaṃ catūhi māsehi niṭṭhitaṃ. Atha mahāsatto catumāsaccayena rañño āgamanatthāya dūtaṃ pāhesi. Tamatthaṃ pakāsento satthā āha –</p>

<p rend="hangnum" n="22:637"><hi rend="paranum">22:637</hi><hi rend="dot">.</hi></p>

<p rend="gatha1"> ‘‘Nivesanāni māpetvā, vedehassa yasassino;</p>

<p rend="gatha2">Athassa pāhiṇī dūtaṃ, vedehaṃ mithilaggahaṃ;</p>

<p rend="gathalast">Ehi dāni mahārāja, māpitaṃ te nivesana’’nti.</p>

<p rend="bodytext">Tattha <hi rend="bold">pāhiṇī</hi>ti pesesi.</p>

<p rend="bodytext">Rājā dūtassa vacanaṃ sutvā tuṭṭhacitto hutvā mahantena parivārena nagarā nikkhami. Tamatthaṃ pakāsento satthā āha –</p>

<p rend="hangnum" n="22:638"><hi rend="paranum">22:638</hi><hi rend="dot">.</hi></p>

<p rend="gatha1"> ‘‘Tato ca rājā pāyāsi, senāya caturaṅgiyā;</p>

<p rend="gathalast">Anantavāhanaṃ daṭṭhuṃ, phītaṃ kapiliyaṃ pura’’nti.</p>

<p rend="bodytext">Tattha <hi rend="bold">anantavāhana</hi>nti aparimitahatthiassādivāhanaṃ. <hi rend="bold">Kapiliyaṃ pura</hi>nti kapilaraṭṭhe māpitaṃ nagaraṃ.</p>

<p rend="bodytext">So anupubbena gantvā gaṅgātīraṃ pāpuṇi. Atha naṃ mahāsatto paccuggantvā attanā katanagaraṃ pavesesi. So tattha pāsādavaragato nānaggarasabhojanaṃ bhuñjitvā thokaṃ vissamitvā sāyanhasamaye <pb ed="V" n="6.0260" /> attano āgatabhāvaṃ ñāpetuṃ cūḷanirañño dūtaṃ pesesi. Tamatthaṃ pakāsento satthā āha –</p>

<p rend="hangnum" n="22:639"><hi rend="paranum">22:639</hi><hi rend="dot">.</hi></p>

<p rend="gatha1"> ‘‘Tato ca kho so gantvāna, brahmadattassa pāhiṇi;</p>

<p rend="gathalast">Āgatosmi mahārāja, tava pādāni vandituṃ.</p>

<p rend="hangnum" n="22:640"><hi rend="paranum">22:640</hi><hi rend="dot">.</hi></p>

<p rend="gatha1"> ‘‘Dadāhi dāni me bhariyaṃ, nāriṃ sabbaṅgasobhiniṃ;</p>

<p rend="gathalast">Suvaṇṇena paṭicchannaṃ, dāsīgaṇapurakkhata’’nti.</p>

<p rend="bodytext">Tattha <pb ed="M" n="6.0281" /><hi rend="bold">vanditu</hi>nti vedeho mahallako, cūḷanirājā tassa puttanattamattopi na hoti, kilesavasena mucchito pana hutvā ‘‘jāmātarena nāma sasuro vandanīyo’’ti cintetvā tassa cittaṃ ajānantova vandanasāsanaṃ pahiṇi. <hi rend="bold">Dadāhi dānī</hi>ti ahaṃ tayā ‘‘dhītaraṃ dassāmī’’ti pakkosāpito, taṃ me idāni dehīti pahiṇi. <hi rend="bold">Suvaṇṇena paṭicchanna</hi>nti suvaṇṇālaṅkārena paṭimaṇḍitaṃ.</p>

<p rend="bodytext">Cūḷanirājā <pb ed="P" n="6.0434" /> dūtassa vacanaṃ sutvā somanassappatto ‘‘idāni me paccāmitto kuhiṃ gamissati, ubhinnampi nesaṃ sīsāni chinditvā jayapānaṃ pivissāmā’’ti cintetvā kevalaṃ somanassaṃ dassento dūtassa sakkāraṃ katvā anantaraṃ gāthamāha –</p>

<p rend="hangnum" n="22:641"><hi rend="paranum">22:641</hi><hi rend="dot">.</hi></p>

<p rend="gatha1"> ‘‘Svāgataṃ teva vedeha, atho te adurāgataṃ;</p>

<p rend="gatha2">Nakkhattaññeva paripuccha, ahaṃ kaññaṃ dadāmi te;</p>

<p rend="gathalast">Suvaṇṇena paṭicchannaṃ, dāsīgaṇapurakkhata’’nti.</p>

<p rend="bodytext">Tattha <hi rend="bold">vedehā</hi>ti vedehassa sāsanaṃ sutvā taṃ purato ṭhitaṃ viya ālapati. Atha vā ‘‘evaṃ brahmadattena vuttanti vadehī’’ti dūtaṃ āṇāpento evamāha.</p>

<p rend="bodytext">Taṃ sutvā dūto vedehassa santikaṃ gantvā ‘‘deva, maṅgalakiriyāya anucchavikaṃ nakkhattaṃ kira jānāhi, rājā te dhītaraṃ detī’’ti āha. So ‘‘ajjeva nakkhattaṃ sobhana’’nti puna dūtaṃ pahiṇi. Tamatthaṃ pakāsento satthā āha –</p>

<p rend="hangnum" n="22:642"><hi rend="paranum">22:642</hi><hi rend="dot">.</hi></p>

<p rend="gatha1"> ‘‘Tato <pb ed="V" n="6.0261" /> ca rājā vedeho, nakkhattaṃ paripucchatha;</p>

<p rend="gathalast">Nakkhattaṃ paripucchitvā, brahmadattassa pāhiṇi.</p>

<p rend="hangnum" n="22:643"><hi rend="paranum">22:643</hi><hi rend="dot">.</hi></p>

<p rend="gatha1"> ‘‘Dadāhi dāni me bhariyaṃ, nāriṃ sabbaṅgasobhiniṃ;</p>

<p rend="gathalast">Suvaṇṇena paṭicchannaṃ, dāsīgaṇapurakkhata’’nti.</p>

<p rend="bodytext">Cūḷanirājāpi –</p>

<p rend="hangnum" n="22:644"><hi rend="paranum">22:644</hi><hi rend="dot">.</hi></p>

<p rend="gatha1"> ‘‘Dadāmi dāni te bhariyaṃ, nāriṃ sabbaṅgasobhiniṃ;</p>

<p rend="gathalast">Suvaṇṇena paṭicchannaṃ, dāsīgaṇapurakkhata’’nti. –</p>

<p rend="unindented">Imaṃ <pb ed="M" n="6.0282" /> gāthaṃ vatvā ‘‘idāni pesemi, idāni pesemī’’ti musāvādaṃ katvā ekasatarājūnaṃ saññaṃ adāsi ‘‘aṭṭhārasaakkhobhaṇisaṅkhāya senāya saddhiṃ sabbe yuddhasajjā hutvā nikkhamantu, ajja ubhinnampi paccatthikānaṃ sīsāni chinditvā sve jayapānaṃ pivissāmā’’ti. Te sabbepi nikkhamiṃsu. Sayaṃ nikkhanto pana mātaraṃ calākadeviñca aggamahesiṃ, nandādeviñca, puttaṃ pañcālacandañca, dhītaraṃ pañcālacandiñcāti cattāro jane orodhehi saddhiṃ pāsāde nivāsāpetvā nikkhami. Bodhisattopi vedeharañño ceva tena saddhiṃ āgatasenāya ca mahantaṃ sakkāraṃ kāresi <pb ed="P" n="6.0435" />. Keci manussā suraṃ pivanti, keci macchamaṃsādīni khādanti, keci dūramaggā āgatattā kilantā sayanti. Videharājā pana senakādayo cattāro paṇḍite gahetvā amaccagaṇaparivuto alaṅkatamahātale nisīdi.</p>

<p rend="bodytext">Cūḷanirājāpi aṭṭhārasaakkhobhaṇisaṅkhāya senāya sabbaṃ taṃ nagaraṃ tisantiṃ catusaṅkhepaṃ parikkhipitvā anekasatasahassāhi ukkāhi dhāriyamānāhi aruṇe uggacchanteyeva gahaṇasajjo hutvā aṭṭhāsi. Taṃ ñatvā mahāsatto attano yodhānaṃ tīṇi satāni pesesi ‘‘tumhe jaṅghaumaṅgena gantvā rañño mātarañca aggamahesiñca puttañca dhītarañca jaṅghaumaṅgena ānetvā mahāumaṅgena netvā umaṅgadvārato bahi akatvā antoumaṅgeyeva ṭhapetvā yāva amhākaṃ āgamanā rakkhantā tattha ṭhatvā amhākaṃ āgamanakāle umaṅgā nīharitvā umaṅgadvāre mahāvisālamāḷake ṭhapethā’’ti. Te tassa vacanaṃ sampaṭicchitvā jaṅghaumaṅgena gantvā sopānapādamūle phalakasantharaṇaṃ ugghāṭetvā sopānapādamūle sopānasīse mahātaleti ettake ṭhāne ārakkhamanusse ca khujjādiparicārikāyo ca hatthapādesu bandhitvā mukhañca pidahitvā tattha tattha paṭicchannaṭṭhāne <pb ed="V" n="6.0262" /> ṭhapetvā rañño paṭiyattaṃ khādanīyabhojanīyaṃ kiñci khāditvā kiñci bhinditvā cuṇṇavicuṇṇaṃ katvā aparibhogaṃ katvā chaḍḍetvā uparipāsādaṃ abhiruhiṃsu. Tadā calākadevī nandādeviñca rājaputtañca rājadhītarañca gahetvā ‘‘ko jānāti, kiṃ bhavissatī’’ti maññamānā attanā saddhiṃ ekasayaneyeva sayāpesi. Te yodhā gabbhadvāre ṭhatvā pakkosiṃsu. Sā nikkhamitvā ‘‘kiṃ, tātā’’ti āha. ‘‘Devi, amhākaṃ rājā vedehañca mahosadhañca jīvitakkhayaṃ pāpetvā sakalajambudīpe <pb ed="M" n="6.0283" /> ekarajjaṃ katvā ekasatarājaparivuto mahantena yasena ajja mahājayapānaṃ pivanto tumhe cattāropi jane gahetvā ānehī’’ti amhe pahiṇīti.</p>

<p rend="bodytext">Tepi tesaṃ vacanaṃ saddahitvā pāsādā otaritvā sopānapādamūlaṃ agamiṃsu. Atha ne gahetvā jaṅghaumaṅgaṃ pavisiṃsu. Te āhaṃsu ‘‘mayaṃ ettakaṃ kālaṃ idha vasantā imaṃ vīthiṃ na otiṇṇapubbā’’ti. ‘‘Devi, imaṃ vīthiṃ na sabbadā otaranti, maṅgalavīthi nāmesā, ajja maṅgaladivasabhāvena rājā iminā maggena <pb ed="P" n="6.0436" /> ānetuṃ āṇāpesī’’ti. Te tesaṃ vacanaṃ saddahiṃsu. Athekacce te cattāro gahetvā gacchiṃsu. Ekacce nivattitvā rājanivesane ratanagabbhe vivaritvā yathicchitaṃ ratanasāraṃ gahetvā āgamiṃsu. Itarepi cattāro khattiyā purato mahāumaṅgaṃ patvā alaṅkatadevasabhaṃ viya umaṅgaṃ disvā ‘‘rañño atthāya sajjita’’nti saññaṃ kariṃsu. Atha ne gaṅgāya avidūraṭhānaṃ netvā antoumaṅgeyeva alaṅkatagabbhe nisīdāpetvā ekacce ārakkhaṃ gahetvā acchiṃsu. Ekacce tesaṃ ānītabhāvaṃ ñāpetuṃ gantvā bodhisattassa ārocesuṃ. So tesaṃ kathaṃ sutvā ‘‘idāni me manoratho matthakaṃ pāpuṇissatī’’ti somanassajāto rañño santikaṃ gantvā ekamantaṃ aṭṭhāsi. Rājāpi kilesāturatāya ‘‘idāni me dhītaraṃ pesessati, idāni me dhītaraṃ pesessatī’’ti pallaṅkato uṭṭhāya vātapānena olokento anekehi ukkāsatasahassehi ekobhāsaṃ jātaṃ nagaraṃ mahatiyā senāya parivutaṃ disvā āsaṅkitaparisaṅkito ‘‘kiṃ nu kho eta’’nti paṇḍitehi saddhiṃ mantento gāthamāha –</p>

<p rend="hangnum" n="22:645"><hi rend="paranum">22:645</hi><hi rend="dot">.</hi></p>

<p rend="gatha1"> ‘‘Hatthī assā rathā pattī, senā tiṭṭhanti vammitā;</p>

<p rend="gathalast">Ukkā padittā jhāyanti, kiṃ nu maññanti paṇḍitā’’ti.</p>

<p rend="bodytext">Tattha <hi rend="bold">kiṃ nu maññantī</hi>ti cūḷanirājā amhākaṃ tuṭṭho, udāhu kuddho, kiṃ nu paṇḍitā maññantīti pucchi.</p>

<p rend="bodytext">Taṃ sutvā senako āha – ‘‘mā cintayittha, mahārāja, atibahū ukkā paññāyanti, rājā <pb ed="V" n="6.0263" /> tumhākaṃ dātuṃ dhītaraṃ gahetvā eti maññe’’ti. Pukkusopi <pb ed="M" n="6.0284" /> ‘‘tumhākaṃ āgantukasakkāraṃ kātuṃ ārakkhaṃ gahetvā ṭhito bhavissatī’’ti āha. Evaṃ tesaṃ yaṃ yaṃ ruccati, taṃ taṃ kathayiṃsu. Rājā pana ‘‘asukaṭṭhāne senā tiṭṭhantu, asukaṭṭhāne ārakkhaṃ gaṇhatha, appamattā hothā’’ti vadantānaṃ saddaṃ sutvā olokento sannaddhapañcāvudhaṃ senaṃ passitvā maraṇabhayabhīto hutvā mahāsattassa kathaṃ paccāsīsanto itaraṃ gāthamāha –</p>

<p rend="hangnum" n="22:646"><hi rend="paranum">22:646</hi><hi rend="dot">.</hi></p>

<p rend="gatha1"> ‘‘Hatthī assā rathā pattī, senā tiṭṭhanti vammitā;</p>

<p rend="gathalast">Ukkā padittā jhāyanti, kiṃ nu kāhanti paṇḍitā’’ti.</p>

<p rend="bodytext">Tattha <hi rend="bold">kiṃ nu kāhanti paṇḍitā</hi>ti paṇḍita, kiṃ nāma cintesi, imā senā amhākaṃ kiṃ karissantīti.</p>

<p rend="bodytext">Taṃ <pb ed="P" n="6.0437" /> sutvā mahāsatto ‘‘imaṃ andhabālaṃ thokaṃ santāsetvā pacchā mama paññābalaṃ dassetvā assāsessāmī’’ti cintetvā āha –</p>

<p rend="hangnum" n="22:647"><hi rend="paranum">22:647</hi><hi rend="dot">.</hi></p>

<p rend="gatha1"> ‘‘Rakkhati taṃ mahārāja, cūḷaneyyo mahabbalo;</p>

<p rend="gathalast">Paduṭṭho brahmadattena, pāto taṃ ghātayissatī’’ti.</p>

<p rend="bodytext">Taṃ sutvā sabbe maraṇabhayatajjitā jātā. Rañño kaṇḍo sussi mukhe kheḷo parichijji, sarīre dāho uppajji. So maraṇabhayabhīto paridevanto dve gāthā āha –</p>

<p rend="hangnum" n="22:648"><hi rend="paranum">22:648</hi><hi rend="dot">.</hi></p>

<p rend="gatha1"> ‘‘Ubbedhati me hadayaṃ, mukhañca parisussati;</p>

<p rend="gathalast">Nibbutiṃ nādhigacchāmi, aggidaḍḍhova ātape.</p>

<p rend="hangnum" n="22:649"><hi rend="paranum">22:649</hi><hi rend="dot">.</hi></p>

<p rend="gatha1"> ‘‘Kammārānaṃ yathā ukkā, attho jhāyati no bahi;</p>

<p rend="gathalast">Evampi hadayaṃ mayhaṃ, anto jhāyati no bahī’’ti.</p>

<p rend="bodytext">Tattha <hi rend="bold">ubbedhatī</hi>ti tāta mahosadhapaṇḍita, hadayaṃ me mahāvātappaharitaṃ viya pallavaṃ kampati. <hi rend="bold">Anto jhāyatī</hi>ti so ‘‘ukkā viya mayhaṃ hadayamaṃsaṃ abbhantare jhāyati, bahi pana na jhāyatī’’ti paridevati.</p>

<p rend="bodytext">Mahāsatto <pb ed="V" n="6.0264" /> tassa paridevitasaddaṃ sutvā ‘‘ayaṃ andhabālo aññesu divasesu mama vacanaṃ na akāsi, bhiyyo naṃ niggaṇhissāmī’’ti cintetvā āha –</p>

<p rend="hangnum" n="22:650"><hi rend="paranum">22:650</hi><hi rend="dot">.</hi></p>

<p rend="gatha1"> ‘‘Pamatto <pb ed="M" n="6.0285" /> mantanātīto, bhinnamantosi khattiya;</p>

<p rend="gathalast">Idāni kho taṃ tāyantu, paṇḍitā mantino janā.</p>

<p rend="hangnum" n="22:651"><hi rend="paranum">22:651</hi><hi rend="dot">.</hi></p>

<p rend="gatha1"> ‘‘Akatvāmaccassa vacanaṃ, atthakāmahitesino;</p>

<p rend="gathalast">Attapītirato rājā, migo kūṭeva ohito.</p>

<p rend="hangnum" n="22:652"><hi rend="paranum">22:652</hi><hi rend="dot">.</hi></p>

<p rend="gatha1"> ‘‘Yathāpi maccho baḷisaṃ, vaṅkaṃ maṃsena chāditaṃ;</p>

<p rend="gathalast">Āmagiddho na jānāti, maccho maraṇamattano.</p>

<p rend="hangnum" n="22:653"><hi rend="paranum">22:653</hi><hi rend="dot">.</hi></p>

<p rend="gatha1"> ‘‘Evameva tuvaṃ rāja, cūḷaneyyassa dhītaraṃ;</p>

<p rend="gathalast">Kāmagiddho na jānāsi, macchova maraṇamattano.</p>

<p rend="hangnum" n="22:654"><hi rend="paranum">22:654</hi><hi rend="dot">.</hi></p>

<p rend="gatha1"> ‘‘Sace gacchasi pañcālaṃ, khippamattaṃ jahissasi;</p>

<p rend="gathalast">Migaṃ panthānubandhaṃva, mahantaṃ bhayamessati.</p>

<p rend="hangnum" n="22:655"><hi rend="paranum">22:655</hi><hi rend="dot">.</hi></p>

<p rend="gatha1"> ‘‘Anariyarūpo puriso janinda, ahīva ucchaṅgagato ḍaseyya;</p>

<p rend="gathalast">Na tena mittiṃ kayirātha dhīro, dukkho have kāpurisena saṅgamo.</p>

<p rend="hangnum" n="22:656"><hi rend="paranum">22:656</hi><hi rend="dot">.</hi></p>

<p rend="gatha1"> ‘‘Yadeva <pb ed="P" n="6.0438" /> jaññā purisaṃ janinda, sīlavāyaṃ bahussuto;</p>

<p rend="gathalast">Teneva mittiṃ kayirātha dhīro, sukho have sappurisena saṅgamo’’ti.</p>

<p rend="bodytext">Tattha <hi rend="bold">pamatto</hi>ti mahārāja, tvaṃ kāmena pamatto. <hi rend="bold">Mantanātīto</hi>ti mayā anāgatabhayaṃ disvā paññāya paricchinditvā mantitamantanaṃ atikkamanto. <hi rend="bold">Bhinnamanto</hi>ti mantanātikkantattāyeva bhinnamanto, yo vā te senakādīhi saddhiṃ manto gahito, eso bhinnotipi bhinnamantosi jāto. <hi rend="bold">Paṇḍitā</hi>ti ime senakādayo cattāro janā idāni taṃ rakkhantu, passāmi nesaṃ balanti dīpeti. <hi rend="bold">Akatvāmaccassā</hi>ti mama uttamaamaccassa vacanaṃ akatvā. <hi rend="bold">Attapītirato</hi>ti attano kilesapītiyā abhirato hutvā. <hi rend="bold">Migo kūṭeva ohito</hi>ti yathā nāma nivāpalobhena āgato migo <pb ed="V" n="6.0265" /> kūṭapāse bajjhati, evaṃ mama vacanaṃ aggahetvā ‘‘pañcālacandiṃ <pb ed="M" n="6.0286" /> labhissāmī’’ti kilesalobhena āgantvā idāni kūṭapāse baddho migo viya jātosīti.</p>

<p rend="bodytext"><hi rend="bold">‘‘Yathāpi macco’’</hi>ti gāthādvayaṃ ‘‘tadā mayā ayaṃ upamā ābhatā’’ti dassetuṃ vuttaṃ. <hi rend="bold">‘‘Sace gacchasī’’</hi>ti gāthāpi ‘‘na kevalaṃ ettakameva, imampi ahaṃ āhari’’nti dassetuṃ vuttā. <hi rend="bold">Anariyarūpo</hi>ti kevaṭṭabrāhmaṇasadiso asappurisajātiko nillajjapuriso. <hi rend="bold">Na tena mitti</hi>nti tādisena saddhiṃ mittidhammaṃ na kayirātha, tvaṃ pana kevaṭṭena saddhiṃ mittidhammaṃ katvā tassa vacanaṃ gaṇhi. <hi rend="bold">Dukkho</hi>ti evarūpena saddhiṃ saṅgamo nāma ekavārampi kato idhalokepi paralokepi mahādukkhāvahanato dukkho nāma hoti. <hi rend="bold">Yadevā</hi>ti yaṃ eva, ayameva vā pāṭho. <hi rend="bold">Sukho</hi>ti idhalokepi paralokepi sukhoyeva.</p>

<p rend="bodytext">Atha naṃ ‘‘puna evarūpaṃ karissatī’’ti suṭṭhutaraṃ niggaṇhanto pubbe raññā kathitakathaṃ āharitvā dassento –</p>

<p rend="hangnum" n="22:657"><hi rend="paranum">22:657</hi><hi rend="dot">.</hi></p>

<p rend="gatha1"> ‘‘Bālo tuvaṃ eḷamūgosi rāja, yo uttamatthāni mayī lapittho;</p>

<p rend="gathalast">Kimevahaṃ naṅgalakoṭivaḍḍho, atthāni jānāmi yathāpi aññe.</p>

<p rend="hangnum" n="22:658"><hi rend="paranum">22:658</hi><hi rend="dot">.</hi></p>

<p rend="gatha1"> ‘‘Imaṃ gale gahetvāna, nāsetha vijitā mama;</p>

<p rend="gathalast">Yo me ratanalābhassa, antarāyāya bhāsatī’’ti. –</p>

<p rend="unindented">Imā dve gāthā vatvā ‘‘mahārāja, ahaṃ gahapatiputto, yathā tava aññe senakādayo paṇḍitā atthāni jānanti, tathā kimeva ahaṃ jānissaṃ, agocaro esa mayhaṃ, gahapatisippamevāhaṃ jānāmi, ayaṃ attho senakādīnaṃ paṇḍitānaṃ pākaṭo hoti, ajja te aṭṭhārasaakkhobhaṇisaṅkhāya <pb ed="P" n="6.0439" /> senāya parivāritassa senakādayo avassayā hontu, maṃ pana gīvāyaṃ gahetvā nikkaḍḍhituṃ āṇāpesi, idāni maṃ kasmā pucchasī’’ti evaṃ suniggahitaṃ niggaṇhi.</p>

<p rend="bodytext">Taṃ sutvā rājā cintesi ‘‘paṇḍito mayā kathitadosameva katheti. Pubbeva hi idaṃ anāgatabhayaṃ jāni, tena maṃ ativiya niggaṇhāti, na kho <pb ed="M" n="6.0287" /> panāyaṃ ettakaṃ kālaṃ nikkammakova <pb ed="V" n="6.0266" /> acchissati, avassaṃ iminā mayhaṃ sotthibhāvo kato bhavissatī’’ti. Atha naṃ pariggaṇhanto dve gāthā abhāsi –</p>

<p rend="hangnum" n="22:659"><hi rend="paranum">22:659</hi><hi rend="dot">.</hi></p>

<p rend="gatha1"> ‘‘Mahosadha atītena, nānuvijjhanti paṇḍitā,</p>

<p rend="gathalast">Kiṃ maṃ assaṃva sambaddhaṃ, patodeneva vijjhasi.</p>

<p rend="hangnum" n="22:660"><hi rend="paranum">22:660</hi><hi rend="dot">.</hi></p>

<p rend="gatha1"> ‘‘Sace passasi mokkhaṃ vā, khemaṃ vā pana passasi;</p>

<p rend="gathalast">Teneva maṃ anusāsa, kiṃ atītena vijjhasī’’ti.</p>

<p rend="bodytext">Tattha <hi rend="bold">nānuvijjhantī</hi>ti atītadosaṃ gahetvā mukhasattīhi na vijjhanti. <hi rend="bold">Assaṃva sambaddha</hi>nti sattusenāya parivutattā suṭṭhu bandhitvā ṭhapitaṃ assaṃ viya kiṃ maṃ vijjhasi. <hi rend="bold">Teneva ma</hi>nti evaṃ te mokkho bhavissati, evaṃ khemanti teneva sotthibhāvena maṃ anusāsa assāsehi, tañhi ṭhapetvā aññaṃ me paṭisaraṇaṃ natthīti.</p>

<p rend="bodytext">Atha naṃ mahāsatto ‘‘ayaṃ rājā ativiya andhabālo, purisavisesaṃ na jānāti, thokaṃ kilametvā pacchā tassa avassayo bhavissamī’’ti cintetvā āha –</p>

<p rend="hangnum" n="22:661"><hi rend="paranum">22:661</hi><hi rend="dot">.</hi></p>

<p rend="gatha1"> ‘‘Atītaṃ mānusaṃ kammaṃ, dukkaraṃ durabhisambhavaṃ;</p>

<p rend="gathalast">Na taṃ sakkopi mocetuṃ, tvaṃ pajānassu khattiya.</p>

<p rend="hangnum" n="22:662"><hi rend="paranum">22:662</hi><hi rend="dot">.</hi></p>

<p rend="gatha1"> ‘‘Santi vehāyasā nāgā, iddhimanto yasassino;</p>

<p rend="gathalast">Tepi ādāya gaccheyyuṃ, yassa honti tathāvidhā.</p>

<p rend="hangnum" n="22:663"><hi rend="paranum">22:663</hi><hi rend="dot">.</hi></p>

<p rend="gatha1"> ‘‘Santi vehāyasā assā, iddhimanto yasassino;</p>

<p rend="gathalast">Tepi ādāya gaccheyyuṃ, yassa honti tathāvidhā.</p>

<p rend="hangnum" n="22:664"><hi rend="paranum">22:664</hi><hi rend="dot">.</hi></p>

<p rend="gatha1"> ‘‘Santi vehāyasā pakkhī, iddhimanto yasassino;</p>

<p rend="gathalast">Tepi ādāya gaccheyyuṃ, yassa honti tathāvidhā.</p>

<p rend="hangnum" n="22:665"><hi rend="paranum">22:665</hi><hi rend="dot">.</hi></p>

<p rend="gatha1"> ‘‘Santi vehāyasā yakkhā, iddhimanto yasassino;</p>

<p rend="gathalast">Tepi ādāya gaccheyyuṃ, yassa honti tathāvidhā.</p>

<p rend="hangnum" n="22:666"><hi rend="paranum">22:666</hi><hi rend="dot">.</hi></p>

<p rend="gatha1"> ‘‘Atītaṃ <pb ed="V" n="6.0267" /> mānusaṃ kammaṃ, dukkaraṃ durabhisambhavaṃ;</p>

<p rend="gathalast">Na taṃ sakkomi mocetuṃ, antalikkhena khattiyā’’ti.</p>

<p rend="bodytext">Tattha <pb ed="P" n="6.0440" /><pb ed="M" n="6.0288" /><hi rend="bold">kamma</hi>nti mahārāja, idaṃ ito tava mocanaṃ nāma atītaṃ, manussehi kattabbakammaṃ atītaṃ. <hi rend="bold">Dukkaraṃ durabhisambhava</hi>nti neva kātuṃ, na sambhavituṃ sakkā. <hi rend="bold">Na taṃ sakkomī</hi>ti ahaṃ taṃ ito mocetuṃ na sakkomi. <hi rend="bold">Tvaṃ pajānassu khattiyā</hi>ti mahārāja, tvamevettha kattabbaṃ jānassu. <hi rend="bold">Vehāyasā</hi>ti ākāsena gamanasamatthā. <hi rend="bold">Nāgā</hi>ti hatthino. <hi rend="bold">Yassā</hi>ti yassa rañño. <hi rend="bold">Tathāvidhā</hi>ti chaddantakule vā uposathakule vā jātā nāgā honti, taṃ rājānaṃ te ādāya gaccheyyuṃ. <hi rend="bold">Assā</hi>ti valāhakaassarājakule jātā assā. <hi rend="bold">Pakkhī</hi>ti garuḷhaṃ sandhāyāha. <hi rend="bold">Yakkhā</hi>ti sātāgirādayo yakkhā. <hi rend="bold">Antalikkhenā</hi>ti antalikkhena mocetuṃ na sakkomi, taṃ ādāya ākāsena mithilaṃ netuṃ na sakkomīti attho.</p>

<p rend="bodytext">Rājā taṃ sutvā appaṭibhāno nisīdi. Atha senako cintesi ‘‘idāni rañño ceva amhākañca ṭhapetvā paṇḍitaṃ aññaṃ paṭisaraṇaṃ natthi, rājā panassa kathaṃ sutvā maraṇabhayatajjito kiñci vattuṃ na sakkoti, ahaṃ paṇḍitaṃ yācissāmī’’ti. So yācanto dve gāthā abhāsi –</p>

<p rend="hangnum" n="22:667"><hi rend="paranum">22:667</hi><hi rend="dot">.</hi></p>

<p rend="gatha1"> ‘‘Atīradassī puriso, mahante udakaṇṇave;</p>

<p rend="gathalast">Yattha so labhate gādhaṃ, tattha so vindate sukhaṃ.</p>

<p rend="hangnum" n="22:668"><hi rend="paranum">22:668</hi><hi rend="dot">.</hi></p>

<p rend="gatha1"> ‘‘Evaṃ amhañca rañño ca, tvaṃ patiṭṭhā mahosadha;</p>

<p rend="gathalast">Tvaṃ nosi mantinaṃ seṭṭho, amhe dukkhā pamocayā’’ti.</p>

<p rend="bodytext">Tattha <hi rend="bold">atīradassī</hi>ti samudde bhinnanāvo tīraṃ apassanto. <hi rend="bold">Yatthā</hi>ti ūmivegabbhāhato vicaranto yamhi padese patiṭṭhaṃ labhati. <hi rend="bold">Pamocayā</hi>ti pubbepi mithilaṃ parivāretvā ṭhitakāle tayāva pamocitamhā, idānipi tvameva amhe dukkhā mocehīti yāci.</p>

<p rend="bodytext">Atha naṃ niggaṇhanto mahāsatto gāthāya ajjhabhāsi –</p>

<p rend="hangnum" n="22:669"><hi rend="paranum">22:669</hi><hi rend="dot">.</hi></p>

<p rend="gatha1"> ‘‘Atītaṃ <pb ed="V" n="6.0268" /> mānusaṃ kammaṃ, dukkaraṃ durabhisambhavaṃ;</p>

<p rend="gathalast">Na taṃ sakkomi mocetuṃ, tvaṃ pajānassu senakā’’ti.</p>

<p rend="bodytext">Tattha <pb ed="M" n="6.0289" /><hi rend="bold">pajānassu senakā</hi>ti senaka, ahaṃ na sakkomi, tvaṃ pana imaṃ rājānaṃ ākāsena mithilaṃ nehīti.</p>

<p rend="bodytext">Rājā gahetabbagahaṇaṃ apassanto maraṇabhayatajjito mahāsattena saddhiṃ kathetuṃ asakkonto ‘‘kadāci senakopi kiñci upāyaṃ jāneyya, pucchissāmi tāva na’’nti pucchanto gāthamāha –</p>

<p rend="hangnum" n="22:670"><hi rend="paranum">22:670</hi><hi rend="dot">.</hi></p>

<p rend="gatha1"> ‘‘Suṇohi metaṃ vacanaṃ, passa senaṃ mahabbhayaṃ;</p>

<p rend="gathalast">Senakaṃ dāni pucchāmi, kiṃ kiccaṃ idha maññasī’’ti.</p>

<p rend="bodytext">Tattha <pb ed="P" n="6.0441" /><hi rend="bold">kiṃ kicca</hi>nti kiṃ kātabbayuttakaṃ idha maññasi, mahosadhenamhi pariccatto, yadi tvaṃ jānāsi, vadehīti.</p>

<p rend="bodytext">Taṃ sutvā senako ‘‘maṃ rājā upāyaṃ pucchati, sobhano vā hotu mā vā, kathessāmi ekaṃ upāya’’nti cintetvā gāthamāha –</p>

<p rend="hangnum" n="22:671"><hi rend="paranum">22:671</hi><hi rend="dot">.</hi></p>

<p rend="gatha1"> ‘‘Aggiṃ vā dvārato dema, gaṇhāmase vikantanaṃ;</p>

<p rend="gatha2">Aññamaññaṃ vadhitvāna, khippaṃ hissāma jīvitaṃ;</p>

<p rend="gathalast">Mā no rājā brahmadatto, ciraṃ dukkhena mārayī’’ti.</p>

<p rend="bodytext">Tattha <hi rend="bold">dvārato</hi>ti dvāraṃ pidahitvā tattha aggiṃ dema. <hi rend="bold">Vikantana</hi>nti aññamaññaṃ vikantanaṃ satthaṃ gaṇhāma. <hi rend="bold">Hissāmā</hi>ti jīvitaṃ khippaṃ jahissāma, alaṅkatapāsādoyeva no dārucitako bhavissati.</p>

<p rend="bodytext">Taṃ sutvā rājā anattamano ‘‘attano puttadārassa evarūpaṃ citakaṃ karohī’’ti vatvā pukkusādayo pucchi. Tepi attano patirūpā bālakathāyeva kathayiṃsu. Tena vuttaṃ –</p>

<p rend="hangnum" n="22:672"><hi rend="paranum">22:672</hi><hi rend="dot">.</hi></p>

<p rend="gatha1"> ‘‘Suṇohi <pb ed="V" n="6.0269" /> metaṃ vacanaṃ, passa senaṃ mahabbhayaṃ;</p>

<p rend="gathalast">Pukkusaṃ dāni pucchāmi, kiṃ kiccaṃ idha maññasi.</p>

<p rend="hangnum" n="22:673"><hi rend="paranum">22:673</hi><hi rend="dot">.</hi></p>

<p rend="gatha1"> ‘‘Visaṃ khāditvā mīyāma, khippaṃ hissāma jīvitaṃ;</p>

<p rend="gathalast">Mā no rājā brahmadatto, ciraṃ dukkhena mārayi.</p>

<p rend="hangnum" n="22:674"><hi rend="paranum">22:674</hi><hi rend="dot">.</hi></p>

<p rend="gatha1"> ‘‘Suṇohi metaṃ vacanaṃ, passa senaṃ mahabbhayaṃ;</p>

<p rend="gathalast">Kāmindaṃ dāni pucchāmi, kiṃ kiccaṃ idha maññasi.</p>

<p rend="hangnum" n="22:675"><hi rend="paranum">22:675</hi><hi rend="dot">.</hi></p>

<p rend="gatha1"> ‘‘Rajjuyā <pb ed="M" n="6.0290" /> bajjha mīyāma, papātā papatāmase;</p>

<p rend="gathalast">Mā no rājā brahmadatto, ciraṃ dukkhena mārayi.</p>

<p rend="hangnum" n="22:676"><hi rend="paranum">22:676</hi><hi rend="dot">.</hi></p>

<p rend="gatha1"> ‘‘Suṇohi metaṃ vacanaṃ, passa senaṃ mahabbhayaṃ;</p>

<p rend="gathalast">Devindaṃ dāni pucchāmi, kiṃ kiccaṃ idha maññasi.</p>

<p rend="hangnum" n="22:677"><hi rend="paranum">22:677</hi><hi rend="dot">.</hi></p>

<p rend="gatha1"> ‘‘Aggiṃ vā dvārato dema, gaṇhāmase vikantanaṃ;</p>

<p rend="gatha2">Aññamaññaṃ vadhitvāna, khippaṃ hissāma jīvitaṃ;</p>

<p rend="gathalast">Na no sakkoti mocetuṃ, sukheneva mahosadho’’ti.</p>

<p rend="bodytext">Apica etesu devindo ‘‘ayaṃ rājā kiṃ karoti, aggimhi sante khajjopanakaṃ dhamati, ṭhapetvā mahosadhaṃ añño idha sotthibhāvaṃ kātuṃ samattho nāma natthi, ayaṃ taṃ apucchitvā <pb ed="P" n="6.0442" /> amhe pucchati, mayaṃ kiṃ jānāmā’’ti cintetvā aññaṃ upāyaṃ apassanto senakena kathitameva kathetvā mahāsattaṃ vaṇṇento dve pāde āha. Tatrāyaṃ adhippāyo – ‘‘mahārāja, mayaṃ sabbepi paṇḍitameva yācāma. Sace pana yāciyamānopi na no sakkoti mocetuṃ sukheneva mahosadho, atha senakassa vacanaṃ karissāmā’’ti.</p>

<p rend="bodytext">Taṃ sutvā rājā pubbe bodhisattassa kathitadosaṃ saritvā tena saddhiṃ kathetuṃ asakkonto tassa suṇantasseva paridevanto āha –</p>

<p rend="hangnum" n="22:678"><hi rend="paranum">22:678</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="6.0270" /> kadalino sāraṃ, anvesaṃ nādhigacchati;</p>

<p rend="gathalast">Evaṃ anvesamānā naṃ, pañhaṃ najjhagamāmase.</p>

<p rend="hangnum" n="22:679"><hi rend="paranum">22:679</hi><hi rend="dot">.</hi></p>

<p rend="gatha1"> ‘‘Yathā simbalino sāraṃ, anvesaṃ nādhigacchati;</p>

<p rend="gathalast">Evaṃ anvesamānā naṃ, pañhaṃ najjhagamāmase.</p>

<p rend="hangnum" n="22:680"><hi rend="paranum">22:680</hi><hi rend="dot">.</hi></p>

<p rend="gatha1"> ‘‘Adese vata no vuṭṭhaṃ, kuñjarānaṃ vanodake;</p>

<p rend="gathalast">Sakāse dummanussānaṃ, bālānaṃ avijānataṃ.</p>

<p rend="hangnum" n="22:681"><hi rend="paranum">22:681</hi><hi rend="dot">.</hi></p>

<p rend="gatha1"> ‘‘Ubbedhati me hadayaṃ, mukhañca parisussati;</p>

<p rend="gathalast">Nibbutiṃ nādhigacchāmi, aggidaḍḍhova ātape.</p>

<p rend="hangnum" n="22:682"><hi rend="paranum">22:682</hi><hi rend="dot">.</hi></p>

<p rend="gatha1"> ‘‘Kammārānaṃ <pb ed="M" n="6.0291" /> yathā ukkā, anto jhāyati no bahi;</p>

<p rend="gathalast">Evampi hadayaṃ mayhaṃ, anto jhāyati no bahī’’ti.</p>

<p rend="bodytext">Tattha <hi rend="bold">kadalino</hi>ti yathā kadalikkhandhassa nissārattā sāratthiko puriso anvesantopi tato sāraṃ nādhigacchati, evaṃ mayaṃ imamhā dukkhā muccanupāyaṃ pañhaṃ pañca paṇḍite pucchitvā anvesamānāpi pañhaṃ najjhagamāmase. Amhehi pucchitaṃ upāyaṃ ajānantā assuṇantā viya jātā, mayaṃ taṃ pañhaṃ nādhigacchāma. Dutiyagāthāyapi eseva nayo. <hi rend="bold">Kuñjarānaṃ vanodake</hi>ti yathā kuñjarānaṃ nirudake ṭhāne vuṭṭhaṃ adese vuṭṭhaṃ nāma hoti, te hi tathārūpe nirudake vanagahane padese vasantā khippameva paccāmittānaṃ vasaṃ gacchanti, evaṃ amhehipi imesaṃ dummanussānaṃ bālānaṃ santike vasantehi adese vuṭṭhaṃ. Ettakesu hi paṇḍitesu ekopi me idāni paṭisaraṇaṃ natthīti nānāvidhena vilapati.</p>

<p rend="bodytext">Taṃ sutvā paṇḍito ‘‘ayaṃ rājā ativiya kilamati. Sace naṃ na assāsessāmi, hadayena phalitena marissatī’’ti cintetvā assāsesi. Tamatthaṃ <pb ed="P" n="6.0443" /> pakāsento satthā āha –</p>

<p rend="hangnum" n="22:683"><hi rend="paranum">22:683</hi><hi rend="dot">.</hi></p>

<p rend="gatha1"> ‘‘Tato so paṇḍito dhīro, atthadassī mahosadho;</p>

<p rend="gathalast">Vedehaṃ dukkhitaṃ disvā, idaṃ vacanamabravi.</p>

<p rend="hangnum" n="22:684"><hi rend="paranum">22:684</hi><hi rend="dot">.</hi></p>

<p rend="gatha1"> ‘‘Mā <pb ed="V" n="6.0271" /> tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, rāhuggahaṃva candimaṃ.</p>

<p rend="hangnum" n="22:685"><hi rend="paranum">22:685</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, rāhuggahaṃva sūriyaṃ.</p>

<p rend="hangnum" n="22:686"><hi rend="paranum">22:686</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, paṅke sannaṃva kuñjaraṃ.</p>

<p rend="hangnum" n="22:687"><hi rend="paranum">22:687</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, peḷābaddhaṃva pannagaṃ.</p>

<p rend="hangnum" n="22:688"><hi rend="paranum">22:688</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, pakkhiṃ baddhaṃva pañjare.</p>

<p rend="hangnum" n="22:689"><hi rend="paranum">22:689</hi><hi rend="dot">.</hi></p>

<p rend="gatha1"> ‘‘Mā <pb ed="M" n="6.0292" /> tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, macche jālagateriva.</p>

<p rend="hangnum" n="22:690"><hi rend="paranum">22:690</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Ahaṃ taṃ mocayissāmi, sayoggabalavāhanaṃ.</p>

<p rend="hangnum" n="22:691"><hi rend="paranum">22:691</hi><hi rend="dot">.</hi></p>

<p rend="gatha1"> ‘‘Mā tvaṃ bhāyi mahārāja, mā tvaṃ bhāyi rathesabha;</p>

<p rend="gathalast">Pañcālaṃ vāhayissāmi, kākasenaṃva leḍḍunā.</p>

<p rend="hangnum" n="22:692"><hi rend="paranum">22:692</hi><hi rend="dot">.</hi></p>

<p rend="gatha1"> ‘‘Adu paññā kimatthiyā, amacco vāpi tādiso;</p>

<p rend="gathalast">Yo taṃ sambādhapakkhandaṃ, dukkhā na parimocaye’’ti.</p>

<p rend="bodytext">Tattha <hi rend="bold">ida</hi>nti davaḍāhadaḍḍhe araññe ghanavassaṃ vassāpento viya naṃ assāsento idaṃ ‘‘mā tvaṃ bhāyi, mahārājā’’tiādikaṃ vacanaṃ abravi. Tattha <hi rend="bold">sanna</hi>nti laggaṃ. <hi rend="bold">Peḷābaddha</hi>nti peḷāya abbhantaragataṃ sappaṃ. <hi rend="bold">Pañcāla</hi>nti etaṃ evaṃ mahantimpi pañcālarañño senaṃ. <hi rend="bold">Vāhayissāmī</hi>ti palāpessāmi <pb ed="V" n="6.0272" />. <hi rend="bold">Adū</hi>ti nāmatthe nipāto, paññā nāma kimatthiyāti attho. <hi rend="bold">Amacco vāpi tādiso</hi>ti tādiso paññāya sampanno amacco vāpi kimatthiyo, yo taṃ evaṃ maraṇasambādhappattaṃ dukkhā na parimocaye. Mahārāja, ahaṃ paṭhamataraṃ āgacchanto nāma kimatthaṃ āgatoti maññasi. Mā bhāyi, ahaṃ taṃ imamhā dukkhā mocayissāmīti assāsesi.</p>

<p rend="bodytext">Sopi tassa vacanaṃ sutvā ‘‘idāni me jīvitaṃ laddha’’nti assāsaṃ paṭilabhi. Bodhisattena sīhanāde kate sabbe ca tussiṃsu. Atha naṃ senako pucchi ‘‘paṇḍita, tvaṃ sabbe amhe gahetvā gacchanto kenupāyena gamissasī’’ti? ‘‘Alaṅkataumaṅgena nessāmi, tumhe gamanasajjā hothā’’ti vatvā umaṅgadvāravivaraṇatthaṃ yodhe āṇāpento gāthamāha –</p>

<p rend="hangnum" n="22:693"><hi rend="paranum">22:693</hi><hi rend="dot">.</hi></p>

<p rend="gatha1"> ‘‘Etha <pb ed="P" n="6.0444" /> māṇavā uṭṭhetha, mukhaṃ sodhetha sandhino;</p>

<p rend="gathalast">Vedeho sahamaccehi, umaṅgena gamissatī’’ti.</p>

<p rend="bodytext">Tattha <hi rend="bold">māṇavā</hi>ti taruṇādhivacanaṃ. <hi rend="bold">Mukhaṃ sodhethā</hi>ti umaṅgadvāraṃ vivaratha. <hi rend="bold">Sandhino</hi>ti gharasandhino ca dvāraṃ sodhetha, ekasatānaṃ sayanagabbhānaṃ dvāraṃ vivaratha, anekasatānaṃ dīpālayānaṃ dvāraṃ vivarathāti.</p>

<p rend="bodytext">Te <pb ed="M" n="6.0293" /> uṭṭhāya umaṅgadvāraṃ vivariṃsu. Sakalo umaṅgo ekobhāso alaṅkatadevasabhā viya viroci. Tamatthaṃ pakāsento satthā āha –</p>

<p rend="hangnum" n="22:694"><hi rend="paranum">22:694</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, paṇḍitassānucārino;</p>

<p rend="gathalast">Umaṅgadvāraṃ vivariṃsu, yantayutte ca aggaḷe’’ti.</p>

<p rend="bodytext">Tattha <hi rend="bold">anucārino</hi>ti veyyāvaccakarā. <hi rend="bold">Yantayutte ca aggaḷe</hi>ti sūcighaṭikasampannāni ca dvārakavāṭāni.</p>

<p rend="bodytext">Te umaṅgadvāraṃ vivaritvā mahāsattassa ārocesuṃ. So rañño saññamadāsi ‘‘kālo, deva, pāsādā otarathā’’ti. Taṃ sutvā rājā otari. Atha senako sīsato nāḷipaṭṭaṃ apanetvā sāṭakaṃ omuñcitvā kacchaṃ daḷhaṃ bandhi. Atha naṃ mahāsatto disvā ‘‘senaka, kiṃ karosī’’ti pucchi. ‘‘Paṇḍita, umaṅgena gacchantehi nāma veṭhanaṃ mocetvā kacchaṃ daḷhaṃ bandhitvā gantabba’’nti <pb ed="V" n="6.0273" />. ‘‘Senaka, ‘umaṅgaṃ pavisanto onamitvā jaṇṇukehi patiṭṭhāya pavisissāmī’ti mā saññamakāsi. Sace hatthinā gantukāmosi, hatthiṃ abhiruyha gacchāhi. Sace assena gantukāmosi, assaṃ abhiruyha gacchāhi. Ucco umaṅgo aṭṭhārasahatthubbedho visāladvāro, tvaṃ yathāruciyā alaṅkatappaṭiyatto rañño purato gacchāhī’’ti āha. Bodhisatto kira senakassa gamanaṃ purato vicāretvā rājānaṃ majjhe katvā sayaṃ pacchato ahosi. Kiṃ kāraṇā? Rājā alaṅkataumaṅgaṃ olokento mā saṇikaṃ agamāsīti. Umaṅge mahājanassa yāgubhattakhādanīyādīni appamāṇāni ahesuṃ. Te manussā khādantā pivantā umaṅgaṃ olokentā gacchanti. Mahāsatto ‘‘yātha mahārāja, yātha mahārājā’’ti codento pacchato yāti. Rājā alaṅkatadevasabhaṃ viya umaṅgaṃ olokento yāti. Tamatthaṃ <pb ed="P" n="6.0445" /> pakāsento satthā āha –</p>

<p rend="hangnum" n="22:695"><hi rend="paranum">22:695</hi><hi rend="dot">.</hi></p>

<p rend="gatha1"> ‘‘Purato senako yāti, pacchato ca mahosadho;</p>

<p rend="gathalast">Majjhe ca rājā vedeho, amaccaparivārito’’ti.</p>

<p rend="bodytext">Rañño <pb ed="M" n="6.0294" /> āgatabhāvaṃ ñatvā te māṇavā rājamātarañca deviñca puttañca dhītarañca umaṅgā nīharitvā mahāvisālamāḷake ṭhapesuṃ. Rājāpi bodhisattena saddhiṃ umaṅgā nikkhami. Te rājānañca paṇḍitañca disvā ‘‘nissaṃsayaṃ parahatthaṃ gatamhā, amhe gahetvā āgatehi paṇḍitassa purisehi bhavitabba’’nti maraṇabhayatajjitā mahāviravaṃ viraviṃsu. Cūḷanirājāpi kira vedeharañño palāyanabhayena gaṅgāto gāvutamattaṭṭhāne aṭṭhāsi. So sannisinnāya rattiyā tesaṃ viravaṃ sutvā ‘‘nandādeviyā viya saddo’’ti vattukāmopi ‘‘kuhiṃ nandādeviṃ passissasī’’ti parihāsabhayena na kiñci āha. Mahāsatto pana tasmiṃ ṭhāne pañcālacandiṃ kumārikaṃ ratanarāsimhi ṭhapetvā abhisiñcitvā ‘‘mahārāja, tvaṃ imissā kāraṇā āgato, ayaṃ te aggamahesī hotū’’ti āha. Tīṇi nāvāsatāni upaṭṭhāpesuṃ, rājā visālamāḷakā otaritvā alaṅkatanāvaṃ abhiruhi. Tepi cattāro khattiyā nāvaṃ abhiruhiṃsu. Tamatthaṃ pakāsento satthā āha –</p>

<p rend="hangnum" n="22:696"><hi rend="paranum">22:696</hi><hi rend="dot">.</hi></p>

<p rend="gatha1"> ‘‘Umaṅgā nikkhamitvāna, vedeho nāvamāruhi;</p>

<p rend="gathalast">Abhiruḷhañca taṃ ñatvā, anusāsi mahosadho.</p>

<p rend="hangnum" n="22:697"><hi rend="paranum">22:697</hi><hi rend="dot">.</hi></p>

<p rend="gatha1"> ‘‘Ayaṃ te sasuro deva, ayaṃ sassu janādhipa;</p>

<p rend="gathalast">Yathā mātu paṭipatti, evaṃ te hotu sassuyā.</p>

<p rend="hangnum" n="22:698"><hi rend="paranum">22:698</hi><hi rend="dot">.</hi></p>

<p rend="gatha1"> ‘‘Yathāpi <pb ed="V" n="6.0274" /> niyako bhātā, saudariyo ekamātuko;</p>

<p rend="gathalast">Evaṃ pañcālacando te, dayitabbo rathesabha.</p>

<p rend="hangnum" n="22:699"><hi rend="paranum">22:699</hi><hi rend="dot">.</hi></p>

<p rend="gatha1"> ‘‘Ayaṃ pañcālacandī te, rājaputtī abhicchitā;</p>

<p rend="gathalast">Kāmaṃ karohi te tāya, bhariyā te rathesabhā’’ti.</p>

<p rend="bodytext">Tattha <hi rend="bold">anusāsī</hi>ti evaṃ kirassa ahosi ‘‘kadāci eso kujjhitvā cūḷanirañño mātaraṃ māreyya, abhirūpāya nandādeviyā saddhiṃ saṃvāsaṃ kappeyya, rājakumāraṃ vā māreyya, paṭiññamassa gaṇhissāmī’’ti. Tasmā <hi rend="bold">‘‘ayaṃ te’’</hi>tiādīni vadanto anusāsi. Tattha <hi rend="bold">ayaṃ te sasuro</hi>ti ayaṃ tava sasurassa cūḷanirañño putto pañcālacandiyā kaniṭṭhabhātiko, ayaṃ te idāni sasuro. <hi rend="bold">Ayaṃ sassū</hi>ti ayaṃ imissā mātā nandādevī nāma tava sassu. <hi rend="bold">Yathāmātū</hi>ti yathā mātu puttā vattappaṭivattaṃ karonti <pb ed="M" n="6.0295" />, evaṃ <pb ed="P" n="6.0446" /> te etissā hotu, balavatiṃ mātusaññaṃ paccupaṭṭhāpetvā mā naṃ kadāci lobhacittena olokehi. <hi rend="bold">Niyako</hi>ti ajjhattiko ekapitarā jāto. <hi rend="bold">Ekamātuko</hi>ti ekamātarā jāto. <hi rend="bold">Dayitabbo</hi>ti piyāyitabbo. <hi rend="bold">Bhariyā</hi>ti ayaṃ te bhariyā, mā etissā avamānaṃ akāsīti rañño paṭiññaṃ gaṇhi.</p>

<p rend="bodytext">Rājāpi ‘‘sādhū’’ti sampaṭicchi. Rājamātaraṃ pana ārabbha kiñci na kathesi. Kiṃ kāraṇā? Tassā mahallakabhāveneva. Idaṃ pana sabbaṃ bodhisatto tīre ṭhatvāva kathesi. Atha naṃ rājā mahādukkhato muttatāya gantukāmo hutvā ‘‘tāta, tvaṃ tīre ṭhitova kathesī’’ti vatvā gāthamāha –</p>

<p rend="hangnum" n="22:700"><hi rend="paranum">22:700</hi><hi rend="dot">.</hi></p>

<p rend="gatha1"> ‘‘Āruyha nāvaṃ taramāno, kiṃ nu tīramhi tiṭṭhasi;</p>

<p rend="gathalast">Kicchā muttāmha dukkhato, yāma dāni mahosadhā’’ti.</p>

<p rend="bodytext">Mahāsatto ‘‘deva, tumhehi saddhiṃ gamanaṃ nāma mayhaṃ ayutta’’nti vatvā āha –</p>

<p rend="hangnum" n="22:701"><hi rend="paranum">22:701</hi><hi rend="dot">.</hi></p>

<p rend="gatha1"> ‘‘Nesa dhammo mahārāja, yohaṃ senāya nāyako;</p>

<p rend="gathalast">Senaṅgaṃ parihāpetvā, attānaṃ parimocaye.</p>

<p rend="hangnum" n="22:702"><hi rend="paranum">22:702</hi><hi rend="dot">.</hi></p>

<p rend="gatha1"> ‘‘Nivesanamhi <pb ed="V" n="6.0275" /> te deva, senaṅgaṃ parihāpitaṃ;</p>

<p rend="gathalast">Taṃ dinnaṃ brahmadattena, ānayissaṃ rathesabhā’’ti.</p>

<p rend="bodytext">Tattha <hi rend="bold">dhammo</hi>ti sabhāvo. <hi rend="bold">Nivesanamhī</hi>ti taṃ nagaraṃ sandhāyāha. <hi rend="bold">Parimocaye</hi>ti parimoceyyaṃ. <hi rend="bold">Parihāpita</hi>nti chaḍḍitaṃ. Tesu hi manussesu dūramaggaṃ āgatattā keci kilantā niddaṃ okkantā keci khādantā pivantā amhākaṃ nikkhantabhāvampi na jāniṃsu, keci gilānā. Mayā saddhiṃ cattāro māse kammaṃ katvā mama upakārakā manussā cettha bahū, na sakkā mayā ekamanussampi chaḍḍetvā gantuṃ, ahaṃ pana nivattitvā sabbampi taṃ tava senaṃ brahmadattena dinnaṃ appaṭividdhaṃ ānessāmi. Tumhe, mahārāja, katthaci avilambantā sīghaṃ gacchatha. Mayā evā antarāmagge hatthivāhanādīni ṭhapitāni, kilantakilantāni pahāya samatthasamatthehi sīghaṃ mithilameva pavisathāti.</p>

<p rend="bodytext">Tato <pb ed="M" n="6.0296" /> rājā gāthamāha –</p>

<p rend="hangnum" n="22:703"><hi rend="paranum">22:703</hi><hi rend="dot">.</hi></p>

<p rend="gatha1"> ‘‘Appaseno mahāsenaṃ, kathaṃ viggayha ṭhassasi;</p>

<p rend="gathalast">Dubbalo balavantena, vihaññissasi paṇḍitā’’ti.</p>

<p rend="bodytext">Tattha <pb ed="P" n="6.0447" /><hi rend="bold">viggayhā</hi>ti parippharitvā. <hi rend="bold">Vihaññissasī</hi>ti haññissasi.</p>

<p rend="bodytext">Tato bodhisatto āha –</p>

<p rend="hangnum" n="22:704"><hi rend="paranum">22:704</hi><hi rend="dot">.</hi></p>

<p rend="gatha1"> ‘‘Appasenopi ce mantī, mahāsenaṃ amantinaṃ;</p>

<p rend="gathalast">Jināti rājā rājāno, ādiccovudayaṃ tama’’nti.</p>

<p rend="bodytext">Tattha <hi rend="bold">mantī</hi>ti mantāya samannāgato paññavā upāyakusalo. <hi rend="bold">Amantina</hi>nti anupāyakusalaṃ jināti, paññavā duppaññaṃ jināti. <hi rend="bold">Rājā rājāno</hi>ti ekopi ca evarūpo rājā bahūpi duppaññarājāno jinātiyeva. Yathā kinti? <hi rend="bold">Ādiccovudayaṃ tama</hi>nti, yathā ādicco udayanto tamaṃ viddhaṃsetvā ālokaṃ dasseti, evaṃ jināti ceva sūriyo viya virocati ca.</p>

<p rend="bodytext">Idaṃ vatvā mahāsatto rājānaṃ ‘‘gacchatha tumhe’’ti vanditvā uyyojesi. So ‘‘mutto vatamhi <pb ed="V" n="6.0276" /> amittahatthato, imissā ca laddhattā manorathopi me matthakaṃ patto’’ti bodhisattassa guṇe āvajjetvā uppannapītipāmojjo paṇḍitassa guṇe senakassa kathento gāthamāha –</p>

<p rend="hangnum" n="22:705"><hi rend="paranum">22:705</hi><hi rend="dot">.</hi></p>

<p rend="gatha1"> ‘‘Susukhaṃ vata saṃvāso, paṇḍitehīti senaka;</p>

<p rend="gatha2">Pakkhīva pañjare baddhe, macche jālagateriva;</p>

<p rend="gathalast">Amittahatthattagate, mocayī no mahosadho’’ti.</p>

<p rend="bodytext">Tattha <hi rend="bold">susukhaṃ vatā</hi>ti atisukhaṃ vata idaṃ, yo saṃvāso paṇḍitehi. <hi rend="bold">Itī</hi>ti kāraṇatthe nipāto. Idaṃ vuttaṃ hoti – yasmā amittahatthagate mocayi no mahosadho, tasmā, senaka, vadāmi. Susukhaṃ vata idaṃ, yo esa paṇḍitehi saṃvāsoti.</p>

<p rend="bodytext">Taṃ <pb ed="M" n="6.0297" /> sutvā senakopi paṇḍitassa guṇe kathento āha –</p>

<p rend="hangnum" n="22:706"><hi rend="paranum">22:706</hi><hi rend="dot">.</hi></p>

<p rend="gatha1"> ‘‘Evametaṃ mahārāja, paṇḍitā hi sukhāvahā;</p>

<p rend="gatha2">Pakkhīva pañjare baddhe, macche jālagateriva;</p>

<p rend="gathalast">Amittahatthattagate, mocayī no mahosadho’’ti.</p>

<p rend="bodytext">Atha vedeharājā nadiṃ uttaritvā yojanantare yojanantare mahāsattena kāritagāmaṃ sampatto. Tatrassa bodhisattena ṭhapitamanussā hatthivāhanādīni ceva annapānādīni ca adaṃsu. So kilante hatthiassarathādayo ṭhapetvā itare ādāya tehi saddhiṃ aññaṃ gāmaṃ pāpuṇi. Etenupāyena yojanasatikaṃ maggaṃ atikkamitvā punadivase pātova mithilaṃ pāvisi. Mahāsattopi umaṅgadvāraṃ gantvā <pb ed="P" n="6.0448" /> attanā sannaddhakhaggaṃ omuñcitvā umaṅgadvāre vālukaṃ viyūhitvā ṭhapesi. Ṭhapetvā ca pana umaṅgaṃ pavisitvā umaṅgena gantvā nagaraṃ pavisitvā pāsādaṃ abhiruyha gandhodakena nhatvā nānaggarasabhojanaṃ bhuñjitvā sayanavaragato ‘‘manoratho me matthakaṃ patto’’ti āvajjento nipajji. Atha tassā rattiyā accayena cūḷanirājā senaṅgaṃ vicārayamāno taṃ nagaraṃ upāgami. Tamatthaṃ pakāsento satthā āha –</p>

<p rend="hangnum" n="22:707"><hi rend="paranum">22:707</hi><hi rend="dot">.</hi></p>

<p rend="gatha1"> ‘‘Rakkhitvā kasiṇaṃ rattiṃ, cūḷaneyyo mahabbalo;</p>

<p rend="gathalast">Udentaṃ aruṇuggasmiṃ, upakāriṃ upāgami.</p>

<p rend="hangnum" n="22:708"><hi rend="paranum">22:708</hi><hi rend="dot">.</hi></p>

<p rend="gatha1"> ‘‘Āruyha <pb ed="V" n="6.0277" /> pavaraṃ nāgaṃ, balavantaṃ saṭṭhihāyanaṃ;</p>

<p rend="gathalast">Rājā avoca pañcālo, cūḷaneyyo mahabbalo.</p>

<p rend="hangnum" n="22:709"><hi rend="paranum">22:709</hi><hi rend="dot">.</hi></p>

<p rend="gatha1"> ‘‘Sannaddho maṇivammena, saramādāya pāṇinā;</p>

<p rend="gathalast">Pesiye ajjhabhāsittha, puthugumbe samāgate’’ti.</p>

<p rend="bodytext">Tattha <hi rend="bold">kasiṇa</hi>nti sakalaṃ nissesaṃ. <hi rend="bold">Udenta</hi>nti udente. <hi rend="bold">Upakāri</hi>nti pañcālanagaraṃ upādāya mahāsattenakāritattā ‘‘upakārī’’ti laddhanāmakaṃ taṃ nagaraṃ upāgami. <hi rend="bold">Avocā</hi>ti attano senaṃ avoca. <hi rend="bold">Pesiye</hi>ti attano pesanakārake. <hi rend="bold">Ajjhabhāsitthā</hi>ti adhiabhāsittha, puretarameva abhāsittha, <hi rend="bold">puthugumbe</hi>ti bahūsu sippesu patiṭṭhite anekasippajānanaketi.</p>

<p rend="bodytext">Idāni <pb ed="M" n="6.0298" /> te sarūpato dassetumāha –</p>

<p rend="hangnum" n="22:710"><hi rend="paranum">22:710</hi><hi rend="dot">.</hi></p>

<p rend="gatha1"> ‘‘Hatthārohe anīkaṭṭhe, rathike pattikārake;</p>

<p rend="gathalast">Upāsanamhi katahatthe, vālavedhe samāgate’’ti.</p>

<p rend="bodytext">Tattha <hi rend="bold">upāsanamhī</hi>ti dhanusippe. <hi rend="bold">Katahatthe</hi>ti avirajjhanavedhitāya sampannahatthe.</p>

<p rend="bodytext">Idāni rājā vedehaṃ jīvaggāhaṃ gaṇhāpetuṃ āṇāpento āha –</p>

<p rend="hangnum" n="22:711"><hi rend="paranum">22:711</hi><hi rend="dot">.</hi></p>

<p rend="gatha1"> ‘‘Pesetha kuñjare dantī, balavante saṭṭhihāyane;</p>

<p rend="gathalast">Maddantu kuñjarā nagaraṃ, vedehena sumāpitaṃ.</p>

<p rend="hangnum" n="22:712"><hi rend="paranum">22:712</hi><hi rend="dot">.</hi></p>

<p rend="gatha1"> ‘‘Vacchadantamukhā setā, tikkhaggā aṭṭhivedhino;</p>

<p rend="gathalast">Paṇunnā dhanuvegena, sampatantutarītarā.</p>

<p rend="hangnum" n="22:713"><hi rend="paranum">22:713</hi><hi rend="dot">.</hi></p>

<p rend="gatha1"> ‘‘Māṇavā vammino sūrā, citradaṇḍayutāvudhā;</p>

<p rend="gathalast">Pakkhandino mahānāgā, hatthīnaṃ hontu sammukhā.</p>

<p rend="hangnum" n="22:714"><hi rend="paranum">22:714</hi><hi rend="dot">.</hi></p>

<p rend="gatha1"> ‘‘Sattiyo <pb ed="V" n="6.0278" /> teladhotāyo, accimantā pabhassarā;</p>

<p rend="gathalast">Vijjotamānā tiṭṭhantu, sataraṃsīva tārakā.</p>

<p rend="hangnum" n="22:715"><hi rend="paranum">22:715</hi><hi rend="dot">.</hi></p>

<p rend="gatha1"> ‘‘Āvudhabalavantānaṃ <pb ed="P" n="6.0449" />, guṇikāyūradhārinaṃ;</p>

<p rend="gatha2">Etādisānaṃ yodhānaṃ, saṅgāme apalāyinaṃ;</p>

<p rend="gathalast">Vedeho kuto muccissati, sace pakkhīva kāhiti.</p>

<p rend="hangnum" n="22:716"><hi rend="paranum">22:716</hi><hi rend="dot">.</hi></p>

<p rend="gatha1"> ‘‘Tiṃsa me purisanāvutyo, sabbevekekaniccitā;</p>

<p rend="gathalast">Yesaṃ samaṃ na passāmi, kevalaṃ mahīmaṃ caraṃ.</p>

<p rend="hangnum" n="22:717"><hi rend="paranum">22:717</hi><hi rend="dot">.</hi></p>

<p rend="gatha1"> ‘‘Nāgā ca kappitā dantī, balavanto saṭṭhihāyanā;</p>

<p rend="gathalast">Yesaṃ khandhesu sobhanti, kumārā cārudassanā.</p>

<p rend="hangnum" n="22:718"><hi rend="paranum">22:718</hi><hi rend="dot">.</hi></p>

<p rend="gatha1"> ‘‘Pītālaṅkārā pītavasanā, pītuttaranivāsanā;</p>

<p rend="gathalast">Nāgakhandhesu sobhanti, devaputtāva nandane.</p>

<p rend="hangnum" n="22:719"><hi rend="paranum">22:719</hi><hi rend="dot">.</hi></p>

<p rend="gatha1"> ‘‘Pāṭhīnavaṇṇā nettiṃsā, teladhotā pabhassarā;</p>

<p rend="gathalast">Niṭṭhitā naradhīrebhi, samadhārā sunissitā.</p>

<p rend="hangnum" n="22:720"><hi rend="paranum">22:720</hi><hi rend="dot">.</hi></p>

<p rend="gatha1"> ‘‘Vellālino <pb ed="M" n="6.0299" /> vītamalā, sikkāyasamayā daḷā;</p>

<p rend="gathalast">Gahitā balavantebhi, suppahārappahāribhi.</p>

<p rend="hangnum" n="22:721"><hi rend="paranum">22:721</hi><hi rend="dot">.</hi></p>

<p rend="gatha1"> ‘‘Suvaṇṇatharusampannā, lohitakacchupadhāritā;</p>

<p rend="gathalast">Vivattamānā sobhanti, vijjūvabbhaghanantare.</p>

<p rend="hangnum" n="22:722"><hi rend="paranum">22:722</hi><hi rend="dot">.</hi></p>

<p rend="gatha1"> ‘‘Paṭākā vammino sūrā, asicammassa kovidā;</p>

<p rend="gathalast">Dhanuggahā sikkhitarā, nāgakhandhe nipātino.</p>

<p rend="hangnum" n="22:723"><hi rend="paranum">22:723</hi><hi rend="dot">.</hi></p>

<p rend="gatha1"> ‘‘Etādisehi parikkhitto, natthi mokkho ito tava;</p>

<p rend="gathalast">Pabhāvaṃ te na passāmi, yena tvaṃ mithilaṃ vaje’’ti.</p>

<p rend="bodytext">Tattha <pb ed="V" n="6.0279" /><hi rend="bold">dantī</hi>ti sampannadante. <hi rend="bold">Vacchadantamukhā</hi>ti nikhādanasadisamukhā. <hi rend="bold">Paṇunnā</hi>ti vissaṭṭhā. <hi rend="bold">Sampatantutarītarā</hi>ti evarūpā sarā itarītarā sampatantu samāgacchantu. Ghanameghavassaṃ viya saravassaṃ vassathāti āṇāpesi. <hi rend="bold">Māṇavā</hi>ti taruṇayodhā. <hi rend="bold">Vammino</hi>ti vammahatthā. <hi rend="bold">Citradaṇḍayutāvudhā</hi>ti citradaṇḍayuttehi āvudhehi samannāgatā. <hi rend="bold">Pakkhandino</hi>ti saṅgāmapakkhandikā. <hi rend="bold">Mahānāgā</hi>ti mahānāgesu koñcanādaṃ katvā āgacchantesupi niccalā ṭhatvā tesaṃ dante gahetvā luñcituṃ samatthā yodhā. <hi rend="bold">Sataraṃsīva tārakā</hi>ti sataraṃsī viya osadhitārakā. <hi rend="bold">Āvudhabalavantāna</hi>nti āvudhabalena yuttānaṃ samannāgatānaṃ. <hi rend="bold">Guṇikāyūradhārina</hi>nti guṇi vuccati kavacaṃ, kavacāni ceva kāyūrābharaṇāni ca dhārentānaṃ, kavacasaṅkhātāni vā kāyūrāni dhārentānaṃ. <hi rend="bold">Sace pakkhīva kāhitī</hi>ti sacepi pakkhī viya ākāse pakkhandanaṃ karissati, tathāpi kiṃ muccissatīti vadati.</p>

<p rend="bodytext"><hi rend="bold">Tiṃsa me purisanāvutyo</hi>ti purisānaṃ tiṃsasahassāni navutisatāni tiṃsanāvutyoti vuccanti. <hi rend="bold">Sabbevekekaniccitā</hi>ti <pb ed="P" n="6.0450" /> ettakā mayhaṃ paresaṃ hatthato āvudhaṃ gahetvā paccāmittānaṃ sīsapātanasamatthā ekekaṃ vicinitvā gahitā anivattino yodhāti dasseti. <hi rend="bold">Kevalaṃ mahīmaṃ cara</hi>nti sakalampi imaṃ mahiṃ caranto yesaṃ samaṃ sadisaṃ na passāmi, kuto uttaritaraṃ, teyeva me yodhā ettakāti dasseti. <hi rend="bold">Cārudassanā</hi>ti <pb ed="M" n="6.0300" /> cāru vuccati suvaṇṇaṃ, suvaṇṇavaṇṇāti attho. <hi rend="bold">Pītālaṅkārā</hi>ti pītavaṇṇasuvaṇṇālaṅkārā. <hi rend="bold">Pītavasanā</hi>ti pītavaṇṇasuvaṇṇavatthā. <hi rend="bold">Pītuttaranivāsanā</hi>ti pītauttarāsaṅganivatthā. <hi rend="bold">Pāṭhīnavaṇṇā</hi>ti pāsāṇamacchasadisā. <hi rend="bold">Nettiṃsā</hi>ti khaggā. <hi rend="bold">Naradhīrebhī</hi>ti paṇḍitapurisehi. <hi rend="bold">Sunissitā</hi>ti sunisitā atitikhiṇā.</p>

<p rend="bodytext"><hi rend="bold">Vellālino</hi>ti ṭhitamajjhanhike sūriyo viya vijjotamānā. <hi rend="bold">Sikkāyasamayā</hi>ti satta vāre koñcasakuṇe khādāpetvā gahitena sikkāyasena katā. <hi rend="bold">Suppahārappahāribhī</hi>ti daḷhappahārehi yodhehi. <hi rend="bold">Lohitakacchupadhāritā</hi>ti lohitavaṇṇāya kosiyā samannāgatā. <hi rend="bold">Paṭākā</hi>ti ākāse parivattanasamatthā. <hi rend="bold">Sūrā</hi>ti jātisūrā. Asicammassa <hi rend="bold">kovidā</hi>ti etesaṃ gahaṇe kusalā. <hi rend="bold">Dhanuggahā</hi>ti dhanuggahakā. <hi rend="bold">Sikkhitarā</hi>ti etasmiṃ dhanuggahaṇe ativiya sikkhitā. <hi rend="bold">Nāgakhandhe nipātino</hi>ti hatthikkhandhe khaggena chinditvā nipātanasamatthā. <hi rend="bold">Natthi mokkho</hi>ti ambho, vedeha, tvaṃ paṭhamaṃ tāva gahapatiputtassānubhāvena muttosi, idāni pana natthi tava mokkhoti vadati. <hi rend="bold">Pabhāvaṃ te</hi>ti idāni te rājānubhāvaṃ na passāmi, yena tvaṃ mithilaṃ gamissasi khippaṃ, jāle paviṭṭhamaccho viya jātosīti.</p>

<p rend="bodytext">Cūḷanirājā <pb ed="V" n="6.0280" /> vedehaṃ tajjento ‘‘idāni naṃ gaṇhissāmī’’ti vajiraṅkusena nāgaṃ codento ‘‘gaṇhatha, bhindatha, vijjhathā’’ti senaṃ āṇāpento upakārinagaraṃ avattharanto viya upāgami. Atha naṃ mahāsattassa upanikkhittakapurisā ‘‘ko jānāti, kiṃ bhavissatī’’ti attano upaṭṭhāke gahetvā parivārayiṃsu. Tasmiṃ khaṇe bodhisatto sirisayanā vuṭṭhāya katasarīrappaṭijaggano bhuttapātarāso alaṅkatappaṭiyatto satasahassagghanakaṃ kāsikavatthaṃ nivāsetvā rattakambalaṃ ekaṃse karitvā sattaratanavicittaṃ valañjanadaṇḍakaṃ ādāya suvaṇṇapādukaṃ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde sīhapañjaraṃ vivaritvā cūḷanirañño attānaṃ dassento sakkadevarājalīlāya aparāparaṃ caṅkami. Cūḷanirājāpi tassa rūpasiriṃ oloketvā cittaṃ pasādetuṃ nāsakkhi, ‘‘idāni naṃ gaṇhissāmī’’ti <pb ed="P" n="6.0451" /> turitaturitova <pb ed="M" n="6.0301" /> hatthiṃ pesesi. Paṇḍito cintesi ‘‘ayaṃ ‘vedeho me laddho’ti saññāya turitaturitova āgacchati, na jānāti attano puttadāraṃ gahetvā amhākaṃ rañño gatabhāvaṃ, suvaṇṇādāsasadisaṃ mama mukhaṃ dassetvā kathessāmi tena saddhi’’nti. So vātapāne ṭhitova madhurassaraṃ nicchāretvā tena saddhiṃ kathento āha –</p>

<p rend="hangnum" n="22:724"><hi rend="paranum">22:724</hi><hi rend="dot">.</hi></p>

<p rend="gatha1"> ‘‘Kiṃ nu santaramānova, nāgaṃ pesesi kuñjaraṃ;</p>

<p rend="gathalast">Pahaṭṭharūpo āpatasi, siddhatthosmīti maññasi.</p>

<p rend="hangnum" n="22:725"><hi rend="paranum">22:725</hi><hi rend="dot">.</hi></p>

<p rend="gatha1"> ‘‘Oharetaṃ dhanuṃ cāpaṃ, khurappaṃ paṭisaṃhara;</p>

<p rend="gathalast">Oharetaṃ subhaṃ vammaṃ, veḷuriyamaṇisanthata’’nti.</p>

<p rend="bodytext">Tattha <hi rend="bold">kuñjara</hi>nti seṭṭhaṃ. <hi rend="bold">Pahaṭṭharūpo</hi>ti haṭṭhatuṭṭhacitto somanassajāto. <hi rend="bold">Āpatasī</hi>ti āgacchasi. <hi rend="bold">Siddhatthosmī</hi>ti nipphannatthosmi, manoratho me matthakaṃ pattoti maññasi. <hi rend="bold">Ohareta</hi>nti imaṃ cāpasaṅkhātaṃ dhanuṃ ohara, avahara, chaḍḍehi, ko nu te etenattho. <hi rend="bold">Paṭisaṃharā</hi>ti apanetvā aññassa vā dehi, paṭicchanne vā ṭhāne ṭhapehi, kiṃ khurappena karissasi. <hi rend="bold">Vamma</hi>nti etaṃ vammampi apanehi. Idaṃ tayā hiyyo paṭimukkaṃ bhavissati, chaḍḍehi naṃ, mā te sarīraṃ uppaṇḍukaṃ ahosi, akilametvā pātova nagaraṃ pavisāhīti raññā saddhiṃ keḷimakāsi.</p>

<p rend="bodytext">So tassa vacanaṃ sutvā ‘‘gahapatiputto mayā saddhiṃ keḷiṃ karoti, ajja te kattabbaṃ jānissāmī’’ti taṃ tajjento gāthamāha –</p>

<p rend="hangnum" n="22:726"><hi rend="paranum">22:726</hi><hi rend="dot">.</hi></p>

<p rend="gatha1"> ‘‘Pasannamukhavaṇṇosi <pb ed="V" n="6.0281" />, mhitapubbañca bhāsasi;</p>

<p rend="gathalast">Hoti kho maraṇakāle, edisī vaṇṇasampadā’’ti.</p>

<p rend="bodytext">Tattha <hi rend="bold">mhitapubbañcā</hi>ti paṭhamaṃ mhitaṃ katvā pacchā bhāsanto mhitapubbameva bhāsasi, maṃ kismiñci na gaṇesi. <hi rend="bold">Hoti kho</hi>ti maraṇakāle nāma vaṇṇasampadā hotiyeva, tasmā tvaṃ virocasi, ajja te sīsaṃ chinditvā jayapānaṃ pivissāmāti.</p>

<p rend="bodytext">Evaṃ tassa tena saddhiṃ kathanakāle mahābalakāyo mahāsattassa rūpasiriṃ disvā ‘‘ambho, amhākaṃ rājā mahosadhapaṇḍitena saddhiṃ manteti <pb ed="M" n="6.0302" />, kiṃ nu kho kathesi, etesaṃ kathaṃ suṇissāmā’’ti rañño santikameva agamāsi. Paṇḍitopi tassa kathaṃ sutvā ‘‘na maṃ ‘mahosadhapaṇḍito’ti jānāsi. Nāhaṃ attānaṃ māretuṃ dassāmi, manto te <pb ed="P" n="6.0452" />, deva, bhinno, kevaṭṭena ca tayā ca hadayena cintitaṃ na jātaṃ, mukhena kathitameva jāta’’nti pakāsento āha –</p>

<p rend="hangnum" n="22:727"><hi rend="paranum">22:727</hi><hi rend="dot">.</hi></p>

<p rend="gatha1"> Moghaṃ te gajjitaṃ rāja, bhinnamantosi khattiya;</p>

<p rend="gathalast">Duggaṇhosi tayā rājā, khaḷuṅkeneva sindhavo.</p>

<p rend="hangnum" n="22:728"><hi rend="paranum">22:728</hi><hi rend="dot">.</hi></p>

<p rend="gatha1"> ‘‘Tiṇṇo hiyyo rājā gaṅgaṃ, sāmacco saparijjano;</p>

<p rend="gathalast">Haṃsarājaṃ yathā dhaṅko, anujjavaṃ patissasī’’ti.</p>

<p rend="bodytext">Tattha <hi rend="bold">bhinnamantosī</hi>ti yo tayā kevaṭṭena saddhiṃ sayanagabbhe manto gahito, taṃ mantaṃ na jānātīti mā saññaṃ kari, pageva so mayā ñāto, bhinnamanto asi jāto. <hi rend="bold">Duggaṇhosi tayā</hi>ti mahārāja, tayā amhākaṃ rājā assakhaḷuṅkena sindhavo viya duggaṇhosi, khaḷuṅkaṃ āruḷhena javasampannaṃ ājānīyaṃ āruyha gacchanto viya gahetuṃ na sakkāti attho. Khaḷuṅko viya hi kevaṭṭo, taṃ āruḷhapuriso viya tvaṃ, javasampanno sindhavo viya ahaṃ, taṃ āruḷhapuriso viya amhākaṃ rājāti dasseti. <hi rend="bold">Tiṇṇo hiyyo</hi>ti hiyyova uttiṇṇo. So ca kho sāmacco saparijano, na ekakova palāyitvā gato. <hi rend="bold">Anujjava</hi>nti sace pana tvaṃ taṃ anujavissasi anubandhissasi, atha yathā suvaṇṇahaṃsarājaṃ anujavanto dhaṅko antarāva patissati, evaṃ patissasi, antarāva vināsaṃ pāpuṇissasīti vadati.</p>

<p rend="bodytext">Idāni <pb ed="V" n="6.0282" /> so achambhitakesarasīho viya udāharaṇaṃ āharanto āha –</p>

<p rend="hangnum" n="22:729"><hi rend="paranum">22:729</hi><hi rend="dot">.</hi></p>

<p rend="gatha1"> ‘‘Siṅgālā rattibhāgena, phullaṃ disvāna kiṃsukaṃ;</p>

<p rend="gathalast">Maṃsapesīti maññantā, paribyūḷhā migādhamā.</p>

<p rend="hangnum" n="22:730"><hi rend="paranum">22:730</hi><hi rend="dot">.</hi></p>

<p rend="gatha1"> ‘‘Vītivattāsu <pb ed="M" n="6.0303" /> rattīsu, uggatasmiṃ divākare;</p>

<p rend="gathalast">Kiṃ sukaṃ phullitaṃ disvā, āsacchinnā migādhamā.</p>

<p rend="hangnum" n="22:731"><hi rend="paranum">22:731</hi><hi rend="dot">.</hi></p>

<p rend="gatha1"> ‘‘Evameva tuvaṃ rāja, vedehaṃ parivāriya;</p>

<p rend="gathalast">Āsacchinno gamissasi, siṅgālā kiṃsukaṃ yathā’’ti.</p>

<p rend="bodytext">Tattha <hi rend="bold">disvānā</hi>ti candālokena oloketvā. <hi rend="bold">Paribyūḷhā</hi>ti pātova maṃsapesiṃ khāditvā gamissāmāti parivāretvā aṭṭhaṃsu. <hi rend="bold">Vītivattāsū</hi>ti te yāsu yāsu rattīsu evaṃ aṭṭhaṃsu, tāsu tāsu rattīsu atītāsu. <hi rend="bold">Disvā</hi>ti sūriyālokena kiṃsukaṃ disvā ‘‘na idaṃ maṃsa’’nti ñatvā chinnāsā hutvā palāyiṃsu. <hi rend="bold">Siṅgālā</hi>ti yathā siṅgālā kiṃsukaṃ parivāretvā āsacchinnā gatā, evaṃ tuvampi idha vedeharañño natthibhāvaṃ ñatvā āsacchinno hutvā gamissasi, senaṃ gahetvā palāyissasīti dīpeti.</p>

<p rend="bodytext">Rājā tassa achambhitavacanaṃ sutvā cintesi ‘‘ayaṃ gahapatiputto atisūro hutvā kathesi, nissaṃsayaṃ vedeho palāto bhavissatī’’ti. So ativiya kujjhitvā ‘‘pubbe mayaṃ gahapatiputtaṃ <pb ed="P" n="6.0453" /> nissāya udarasāṭakassapi assāmikā jātā, idāni tena amhākaṃ hatthagato paccāmitto palāpito, bahussa vata no anatthassa kārako, ubhinnaṃ kattabbakāraṇaṃ imasseva karissāmī’’ti tassa kāraṇaṃ kātuṃ āṇāpento āha –</p>

<p rend="hangnum" n="22:732"><hi rend="paranum">22:732</hi><hi rend="dot">.</hi></p>

<p rend="gatha1"> ‘‘Imassa hatthe pāde ca, kaṇṇanāsañca chindatha;</p>

<p rend="gathalast">Yo me amittaṃ hatthagataṃ, vedehaṃ parimocayi.</p>

<p rend="hangnum" n="22:733"><hi rend="paranum">22:733</hi><hi rend="dot">.</hi></p>

<p rend="gatha1"> ‘‘Imaṃ maṃsaṃva pātabyaṃ, sūle katvā pacantu naṃ;</p>

<p rend="gathalast">Yo me amittaṃ hatthagataṃ, vedehaṃ parimocayi.</p>

<p rend="hangnum" n="22:734"><hi rend="paranum">22:734</hi><hi rend="dot">.</hi></p>

<p rend="gatha1"> ‘‘Yathāpi <pb ed="V" n="6.0283" /> āsabhaṃ cammaṃ, pathabyā vitanīyati;</p>

<p rend="gathalast">Sīhassa atho byagghassa, hoti saṅkusamāhataṃ.</p>

<p rend="hangnum" n="22:735"><hi rend="paranum">22:735</hi><hi rend="dot">.</hi></p>

<p rend="gatha1"> ‘‘Evaṃ taṃ vitanitvāna, vedhayissāmi sattiyā;</p>

<p rend="gathalast">Yo me amittaṃ hatthagataṃ, vedehaṃ parimocayī’’ti.</p>

<p rend="bodytext">Tattha <pb ed="M" n="6.0304" /><hi rend="bold">pātabya</hi>nti pācayitabbaṃ pacitabbayuttakaṃ migādīnaṃ maṃsaṃ viya imaṃ gahapatiputtaṃ sūle āvuṇitvā pacantu. <hi rend="bold">Sīhassa atho byagghassā</hi>ti etesañca yathā cammaṃ saṅkusamāhataṃ hoti, evaṃ hotu. <hi rend="bold">Vedhayissāmī</hi>ti vijjhāpessāmi.</p>

<p rend="bodytext">Taṃ sutvā mahāsatto hasitaṃ katvā ‘‘ayaṃ rājā attano deviyā ca bandhavānañca mayā mithilaṃ pahitabhāvaṃ na jānāti, tena me imaṃ kammakāraṇaṃ vicāreti, kodhavasena kho pana maṃ usunā vā vijjheyya, aññaṃ vā attano ruccanakaṃ kareyya, sokāturaṃ imaṃ vedanāppattaṃ katvā hatthipiṭṭheyeva visaññiṃ naṃ nipajjāpetuṃ taṃ kāraṇaṃ ārocessāmī’’ti cintetvā āha –</p>

<p rend="hangnum" n="22:736"><hi rend="paranum">22:736</hi><hi rend="dot">.</hi></p>

<p rend="gatha1"> ‘‘Sace me hatthe pāde ca, kaṇṇanāsañca checchasi;</p>

<p rend="gathalast">Evaṃ pañcālacandassa, vedeho chedayissati.</p>

<p rend="hangnum" n="22:737"><hi rend="paranum">22:737</hi><hi rend="dot">.</hi></p>

<p rend="gatha1"> ‘‘Sace me hatthe pāde ca, kaṇṇanāsañca checchasi;</p>

<p rend="gathalast">Evaṃ pañcālacandiyā, vedeho chedayissati.</p>

<p rend="hangnum" n="22:738"><hi rend="paranum">22:738</hi><hi rend="dot">.</hi></p>

<p rend="gatha1"> ‘‘Sace me hatthe pāde ca, kaṇṇanāsañca checchasi;</p>

<p rend="gathalast">Evaṃ nandāya deviyā, vedeho chedayissati.</p>

<p rend="hangnum" n="22:739"><hi rend="paranum">22:739</hi><hi rend="dot">.</hi></p>

<p rend="gatha1"> ‘‘Sace me hatthe pāde ca, kaṇṇanāsañca checchasi;</p>

<p rend="gathalast">Evaṃ te puttadārassa, vedeho chedayissati.</p>

<p rend="hangnum" n="22:740"><hi rend="paranum">22:740</hi><hi rend="dot">.</hi></p>

<p rend="gatha1"> ‘‘Sace <pb ed="P" n="6.0454" /> maṃsaṃva pātabyaṃ, sūle katvā pacissasi;</p>

<p rend="gathalast">Evaṃ pañcālacandassa, vedeho pācayissati.</p>

<p rend="hangnum" n="22:741"><hi rend="paranum">22:741</hi><hi rend="dot">.</hi></p>

<p rend="gatha1"> ‘‘Sace <pb ed="V" n="6.0284" /> maṃsaṃva pātabyaṃ, sūle katvā pacissasi;</p>

<p rend="gathalast">Evaṃ pañcālacandiyā, vedeho pācayissati.</p>

<p rend="hangnum" n="22:742"><hi rend="paranum">22:742</hi><hi rend="dot">.</hi></p>

<p rend="gatha1"> ‘‘Sace maṃsaṃva pātabyaṃ, sūle katvā pacissasi;</p>

<p rend="gathalast">Evaṃ nandāya deviyā, vedeho pācayissati.</p>

<p rend="hangnum" n="22:743"><hi rend="paranum">22:743</hi><hi rend="dot">.</hi></p>

<p rend="gatha1"> ‘‘Sace maṃsaṃva pātabyaṃ, sūle katvā pacissasi;</p>

<p rend="gathalast">Evaṃ te puttadārassa, vedeho pācayissati.</p>

<p rend="hangnum" n="22:744"><hi rend="paranum">22:744</hi><hi rend="dot">.</hi></p>

<p rend="gatha1"> ‘‘Sace <pb ed="M" n="6.0305" /> maṃ vitanitvāna, vedhayissasi sattiyā;</p>

<p rend="gathalast">Evaṃ pañcālacandassa, vedeho vedhayissati.</p>

<p rend="hangnum" n="22:745"><hi rend="paranum">22:745</hi><hi rend="dot">.</hi></p>

<p rend="gatha1"> ‘‘Sace maṃ vitanitvāna, vedhayissasi sattiyā;</p>

<p rend="gathalast">Evaṃ pañcālacandiyā, vedeho vedhayissati.</p>

<p rend="hangnum" n="22:746"><hi rend="paranum">22:746</hi><hi rend="dot">.</hi></p>

<p rend="gatha1"> ‘‘Sace maṃ vitanitvāna, vedhayissasi sattiyā;</p>

<p rend="gathalast">Evaṃ nandāya deviyā, vedeho vedhayissati.</p>

<p rend="hangnum" n="22:747"><hi rend="paranum">22:747</hi><hi rend="dot">.</hi></p>

<p rend="gatha1"> ‘‘Sace maṃ vitanitvāna, vedhayissasi sattiyā;</p>

<p rend="gatha1">Evaṃ te puttadārassa, vedeho vedhayissati;</p>

<p rend="gathalast">Evaṃ no mantitaṃ raho, vedehena mayā saha.</p>

<p rend="hangnum" n="22:748"><hi rend="paranum">22:748</hi><hi rend="dot">.</hi></p>

<p rend="gatha1"> ‘‘Yathāpi palasataṃ cammaṃ, kontimantāsuniṭṭhitaṃ;</p>

<p rend="gathalast">Upeti tanutāṇāya, sarānaṃ paṭihantave.</p>

<p rend="hangnum" n="22:749"><hi rend="paranum">22:749</hi><hi rend="dot">.</hi></p>

<p rend="gatha1"> ‘‘Sukhāvaho dukkhanudo, vedehassa yasassino;</p>

<p rend="gathalast">Matiṃ te paṭihaññāmi, usuṃ palasatena vā’’ti.</p>

<p rend="bodytext">Tattha <hi rend="bold">chedayissatī</hi>ti ‘‘paṇḍitassa kira cūḷaninā hatthapādā chinnā’’ti sutvāva chedayissati. <hi rend="bold">Puttadārassā</hi>ti mama ekassa chindanapaccayā tava dvinnaṃ puttānañceva aggamahesiyā <pb ed="V" n="6.0285" /> cāti tiṇṇampi janānaṃ amhākaṃ rājā chedayissati. <hi rend="bold">Evaṃ no mantitaṃ raho</hi>ti mahārāja, mayā ca vedeharājena ca evaṃ rahasi mantitaṃ ‘‘yaṃ yaṃ idha mayhaṃ cūḷanirājā kāreti, taṃ taṃ tattha tassa puttadārānaṃ kātabba’’nti. <hi rend="bold">Palasata</hi>nti palasatappamāṇaṃ bahū khāre khādāpetvā mudubhāvaṃ upanītaṃ cammaṃ. <hi rend="bold">Kontimantāsuniṭṭhita</hi>nti kontimantā vuccati cammakārasatthaṃ, tāya kantanalikhitānaṃ vasena katattā suṭṭhu niṭṭhitaṃ. <hi rend="bold">Tanutāṇāyā</hi>ti yathā taṃ cammaṃ saṅgāme sarānaṃ paṭihantave sarīratāṇaṃ upeti, sare paṭihanitvā sarīraṃ rakkhati. <hi rend="bold">Sukhāvaho</hi>ti mahārāja, ahampi amhākaṃ <pb ed="P" n="6.0455" /> rañño paccāmittānaṃ vāraṇatthena taṃ saraparittāṇacammaṃ viya sukhāvaho. <hi rend="bold">Dukkhanudo</hi>ti kāyikasukhacetasikasukhañca āvahāmi, dukkhañca nudemi. <hi rend="bold">Mati</hi>nti tasmā tava matiṃ paññaṃ usuṃ tena palasatacammena viya attano matiyā paṭihanissāmīti.</p>

<p rend="bodytext">Taṃ <pb ed="M" n="6.0306" /> sutvā rājā cintesi ‘‘gahapatiputto kiṃ katheti, yathā kira ahaṃ etassa karissāmi, evaṃ vedeharājā mama puttadārānaṃ kammakāraṇaṃ karissati, na jānāti mama puttadārānaṃ ārakkhassa susaṃvihitabhāvaṃ, ‘idāni māressatī’ti maraṇabhayena vilapati, nāssa vacanaṃ saddahāmī’’ti. Mahāsatto ‘‘ayaṃ maṃ maraṇabhayena kathetīti maññati, jānāpessāmi na’’nti cintetvā āha –</p>

<p rend="hangnum" n="22:750"><hi rend="paranum">22:750</hi><hi rend="dot">.</hi></p>

<p rend="gatha1"> ‘‘Iṅgha passa mahārāja, suññaṃ antepuraṃ tava;</p>

<p rend="gatha2">Orodhā ca kumārā ca, tava mātā ca khattiya;</p>

<p rend="gathalast">Umaṅgā nīharitvāna, vedehassupanāmitā’’ti.</p>

<p rend="bodytext">Tattha <hi rend="bold">umaṅgā</hi>ti mahārāja, mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.</p>

<p rend="bodytext">Taṃ sutvā rājā cintesi ‘‘paṇḍito ativiya daḷhaṃ katvā katheti, mayā ca rattibhāge gaṅgāpasse nandādeviyā saddo viya suto, mahāpañño paṇḍito kadāci saccaṃ bhaṇeyyā’’ti. So uppannabalavasokopi satiṃ upaṭṭhāpetvā asocanto viya ekaṃ amaccaṃ pakkosāpetvā jānanatthāya pesento imaṃ gāthamāha –</p>

<p rend="hangnum" n="22:751"><hi rend="paranum">22:751</hi><hi rend="dot">.</hi></p>

<p rend="gatha1"> ‘‘Iṅgha <pb ed="V" n="6.0286" /> antepuraṃ mayhaṃ, gantvāna vicinātha naṃ;</p>

<p rend="gathalast">Yathā imassa vacanaṃ, saccaṃ vā yadi vā musā’’ti.</p>

<p rend="bodytext">So saparivāro rājanivesanaṃ gantvā dvāraṃ vivaritvā anto pavisitvā hatthapāde bandhitvā mukhañca pidahitvā nāgadantakesu olaggite antepurapālake ca khujjavāmanakādayo ca bhājanāni bhinditvā tattha tattha vippakiṇṇakhādanīyabhojanīyañca ratanagharadvārāni vivaritvā kataratanavilopaṃ vivaṭadvāraṃ sirigabbhañca yathāvivaṭehi eva vātapānehi pavisitvā caramānaṃ kākagaṇañca <pb ed="P" n="6.0456" /> chaḍḍitagāmasadisaṃ susānabhūmiyaṃ viya ca nissirikaṃ rājanivesanañca disvā punāgantvā rañño ārocento āha –</p>

<p rend="hangnum" n="22:752"><hi rend="paranum">22:752</hi><hi rend="dot">.</hi></p>

<p rend="gatha1"> ‘‘Evametaṃ mahārāja, yathā āha mahosadho;</p>

<p rend="gathalast">Suññaṃ antepuraṃ sabbaṃ, kākapaṭṭanakaṃ yathā’’ti.</p>

<p rend="bodytext">Tattha <pb ed="M" n="6.0307" /><hi rend="bold">kākapaṭṭanakaṃ yathā</hi>ti macchagandhena āgatehi kākagaṇehi samākiṇṇo samuddatīre chaḍḍitagāmako viya.</p>

<p rend="bodytext">Taṃ sutvā rājā catunnaṃ janānaṃ piyavippayogasambhavena sokena kampamāno ‘‘idaṃ mama dukkhaṃ gahapatiputtaṃ nissāya uppanna’’nti daṇḍena ghaṭṭito āsīviso viya bodhisattassa ativiya kujjhi. Mahāsatto tassākāraṃ disvā ‘‘ayaṃ rājā mahāyaso kadāci kodhavasena ‘kiṃ mama etehī’ti khattiyamānena maṃ viheṭheyya, yaṃnūnāhaṃ nandādeviṃ iminā adiṭṭhapubbaṃ viya karonto tassā sarīravaṇṇaṃ vaṇṇeyyaṃ. Atha so taṃ anussaritvā ‘sacāhaṃ mahosadhaṃ māressāmi, evarūpaṃ itthiratanaṃ na labhissāmi, amārento puna taṃ labhissāmī’ti attano bhariyāya sinehena na kiñci mayhaṃ karissatī’’ti cintetvā attano anurakkhaṇatthaṃ pāsāde ṭhitova rattakambalantarā suvaṇṇavaṇṇaṃ bāhuṃ nīharitvā tassā gatamaggācikkhanavasena vaṇṇento āha –</p>

<p rend="hangnum" n="22:753"><hi rend="paranum">22:753</hi><hi rend="dot">.</hi></p>

<p rend="gatha1"> ‘‘Ito gatā mahārāja, nārī sabbaṅgasobhanā;</p>

<p rend="gathalast">Kosambaphalakasussoṇī, haṃsagaggarabhāṇinī.</p>

<p rend="hangnum" n="22:754"><hi rend="paranum">22:754</hi><hi rend="dot">.</hi></p>

<p rend="gatha1"> ‘‘Ito nītā mahārāja, nārī sabbaṅgasobhanā;</p>

<p rend="gathalast">Koseyyavasanā sāmā, jātarūpasumekhalā.</p>

<p rend="hangnum" n="22:755"><hi rend="paranum">22:755</hi><hi rend="dot">.</hi></p>

<p rend="gatha1"> ‘‘Surattapādā <pb ed="V" n="6.0287" /> kalyāṇī, suvaṇṇamaṇimekhalā;</p>

<p rend="gathalast">Pārevatakkhī sutanū, bimboṭṭhā tanumajjhimā.</p>

<p rend="hangnum" n="22:756"><hi rend="paranum">22:756</hi><hi rend="dot">.</hi></p>

<p rend="gatha1"> ‘‘Sujātā bhujalaṭṭhīva, vedīva tanumajjhimā;</p>

<p rend="gathalast">Dīghassā kesā asitā, īsakaggapavellitā.</p>

<p rend="hangnum" n="22:757"><hi rend="paranum">22:757</hi><hi rend="dot">.</hi></p>

<p rend="gatha1"> ‘‘Sujātā migachāpāva, hemantaggisikhāriva;</p>

<p rend="gathalast">Nadīva giriduggesu, sañchannā khuddaveḷubhi.</p>

<p rend="hangnum" n="22:758"><hi rend="paranum">22:758</hi><hi rend="dot">.</hi></p>

<p rend="gatha1"> ‘‘Nāganāsūru <pb ed="P" n="6.0457" /> kalyāṇī, paramā timbarutthanī;</p>

<p rend="gathalast">Nātidīghā nātirassā, nālomā nātilomasā’’ti.</p>

<p rend="bodytext">Tattha <hi rend="bold">ito</hi>ti umaṅgaṃ dasseti. <hi rend="bold">Kosambaphalakasussoṇī</hi>ti visālakañcanaphalakaṃ viya sundarasoṇī. <hi rend="bold">Haṃsagaggarabhāṇinī</hi>ti gocaratthāya vicarantānaṃ <pb ed="M" n="6.0308" /> haṃsapotakānaṃ viya gaggarena madhurena sarena samannāgatā. <hi rend="bold">Koseyyavasanā</hi>ti kañcanakhacitakoseyyavatthavasanā. <hi rend="bold">Sāmā</hi>ti suvaṇṇasāmā. <hi rend="bold">Pārevatakkhī</hi>ti pañcasu pasādesu rattaṭṭhāne pārevatasakuṇisadisakkhī. <hi rend="bold">Sutanū</hi>ti sobhanasarīrā. <hi rend="bold">Bimboṭṭhā</hi>ti bimbaphalaṃ viya surajjitamaṭṭhoṭṭhapariyosānā. <hi rend="bold">Tanumajjhimā</hi>ti karamitatanumajjhimā. <hi rend="bold">Sujātā bhujalaṭṭhīvā</hi>ti vijambhanakāle vāteritarattapallavavilāsinī sujātā bhujalatā viya virocati. <hi rend="bold">Vedīvā</hi>ti kañcanavedi viya tanumajjhimā. <hi rend="bold">Īsakaggapavellitā</hi>ti īsakaṃ aggesu onatā. Īsakaggapavellitā vā nettiṃsāya aggaṃ viya vinatā.</p>

<p rend="bodytext"><hi rend="bold">Migachāpāvā</hi>ti pabbatasānumhi sujātā ekavassikabyagghapotikā viya vilāsakuttiyuttā. <hi rend="bold">Hemantaggisikhārivā</hi>ti obhāsasampannatāya hemante aggisikhā viya sobhati. <hi rend="bold">Khuddaveḷubhī</hi>ti yathā khuddakehi udakaveḷūhi sañchannā nadī sobhati, evaṃ tanukalomāya lomarājiyā sobhati. <hi rend="bold">Kalyāṇī</hi>ti chavimaṃsakesanhāruaṭṭhīnaṃ vasena pañcavidhena kalyāṇena samannāgatā. <hi rend="bold">Paramā timbarutthanī</hi>ti timbarutthanī paramā uttamā, suvaṇṇaphalake ṭhapitasuvaṇṇavaṇṇatimbaruphaladvayamivassā susaṇṭhānasampannaṃ nirantaraṃ thanayugalaṃ.</p>

<p rend="bodytext">Evaṃ mahāsatte tassā rūpasiriṃ vaṇṇenteva tassa sā pubbe adiṭṭhapubbā viya ahosi, balavasinehaṃ uppādesi. Athassa sinehuppattibhāvaṃ ñatvā mahāsatto anantaraṃ gāthamāha –</p>

<p rend="hangnum" n="22:759"><hi rend="paranum">22:759</hi><hi rend="dot">.</hi></p>

<p rend="gatha1"> ‘‘Nandāya <pb ed="V" n="6.0288" /> nūna maraṇena, nandasi sirivāhana;</p>

<p rend="gathalast">Ahañca nūna nandā ca, gacchāma samasādhana’’nti.</p>

<p rend="bodytext">Tattha <hi rend="bold">sirivāhanā</hi>ti sirisampannavāhana mahārāja, nūna tvaṃ evaṃ uttamarūpadharāya nandāya maraṇena nandasīti vadati. <hi rend="bold">Gacchāmā</hi>ti sace hi tvaṃ maṃ māressasi, ekaṃseneva amhākaṃ rājā nandaṃ māressati. Iti nandā ca ahañca yamassa santikaṃ gamissāma, yamo amhe ubho disvā nandaṃ <pb ed="M" n="6.0309" /> mayhameva dassati, tassa tuyhaṃ maṃ māretvā tādisaṃ itthiratanaṃ alabhantassa kiṃ rajjena, nāhaṃ attano maraṇena parihāniṃ passāmi, devāti.</p>

<p rend="bodytext">Iti <pb ed="P" n="6.0458" /> mahāsatto ettake ṭhāne nandameva vaṇṇesi, na itare tayo jane. Kiṃkāraṇā? Sattā hi nāma piyabhariyāsu viya sesesu ālayaṃ na karonti, mātaraṃ vā saranto puttadhītaropi sarissatīti tasmā tameva vaṇṇesi, rājamātaraṃ pana mahallikābhāvena na vaṇṇesi. Ñāṇasampanne mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi. Tato rājā cintesi ‘‘ṭhapetvā mahosadhaṃ añño mama bhariyaṃ ānetuṃ samattho nāma natthī’’ti. Athassa naṃ sarantassa soko uppajji. Atha naṃ mahāsatto ‘‘mā cintayittha, mahārāja, devī ca te putto ca mātā ca tayopi āgacchissanti, mama gamanamevettha pamāṇaṃ, tasmā tvaṃ assāsaṃ paṭilabha, narindā’’ti rājānaṃ assāsesi. Atha rājā cintesi ‘‘ahaṃ attano nagaraṃ surakkhitaṃ sugopitaṃ kārāpetvā imaṃ upakārinagaraṃ ettakena balavāhanena parikkhipitvāva ṭhito. Ayaṃ pana paṇḍito evaṃ sugopitāpi mama nagarā deviñca me puttañca mātarañca ānetvā vedehassa dāpesi. Amhesu ca evaṃ parivāretvā ṭhitesveva ekassapi ajānantassa vedehaṃ sasenāvāhanaṃ palāpesi. Kiṃ nu kho dibbamāyaṃ jānāti, udāhu cakkhumohana’’nti. Atha naṃ pucchanto āha –</p>

<p rend="hangnum" n="22:760"><hi rend="paranum">22:760</hi><hi rend="dot">.</hi></p>

<p rend="gatha1"> ‘‘Dibbaṃ adhīyase māyaṃ, akāsi cakkhumohanaṃ;</p>

<p rend="gathalast">Yo me amittaṃ hatthagataṃ, vedehaṃ parimocayī’’ti.</p>

<p rend="bodytext">Taṃ sutvā mahāsatto ‘‘ahaṃ dibbamāyaṃ jānāmi, paṇḍitā hi nāma dibbamāyaṃ uggaṇhitvā bhaye sampatte attānampi parampi dukkhato mocayantiyevā’’ti vatvā āha –</p>

<p rend="hangnum" n="22:761"><hi rend="paranum">22:761</hi><hi rend="dot">.</hi></p>

<p rend="gatha1"> ‘‘Adhīyanti <pb ed="V" n="6.0289" /> mahārāja, dibbamāyidha paṇḍitā;</p>

<p rend="gathalast">Te mocayanti attānaṃ, paṇḍitā mantino janā.</p>

<p rend="hangnum" n="22:762"><hi rend="paranum">22:762</hi><hi rend="dot">.</hi></p>

<p rend="gatha1"> ‘‘Santi <pb ed="M" n="6.0310" /> māṇavaputtā me, kusalā sandhichedakā;</p>

<p rend="gathalast">Yesaṃ katena maggena, vedaho mithilaṃ gato’’ti.</p>

<p rend="bodytext">Tattha <hi rend="bold">dibbamāyidhā</hi>ti dibbamāyaṃ idha. <hi rend="bold">Māṇavaputtā</hi>ti upaṭṭhākataruṇayodhā. <hi rend="bold">Yesaṃ katenā</hi>ti yehi katena. <hi rend="bold">Maggenā</hi>ti alaṅkataumaṅgena.</p>

<p rend="bodytext">Taṃ <pb ed="P" n="6.0459" /> sutvā rājā ‘‘alaṅkataumaṅgena kira gato, kīdiso nu kho umaṅgo’’ti umaṅgaṃ daṭṭhukāmo ahosi. Athassa icchitaṃ ñatvā mahāsatto ‘‘rājā umaṅgaṃ daṭṭhukāmo, dassessāmissa umaṅga’’nti dassento āha –</p>

<p rend="hangnum" n="22:763"><hi rend="paranum">22:763</hi><hi rend="dot">.</hi></p>

<p rend="gatha1"> ‘‘Iṅgha passa mahārāja, umaṅgaṃ sādhu māpitaṃ;</p>

<p rend="gatha2">Hatthīnaṃ atha assānaṃ, rathānaṃ atha pattinaṃ;</p>

<p rend="gathalast">Ālokabhūtaṃ tiṭṭhantaṃ, umaṅgaṃ sādhu māpita’’nti.</p>

<p rend="bodytext">Tattha <hi rend="bold">hatthīna</hi>nti iṭṭhakakammacittakammavasena katānaṃ etesaṃ hatthiādīnaṃ pantīhi upasobhitaṃ alaṅkatadevasabhāsadisaṃ ekobhāsaṃ hutvā tiṭṭhantaṃ umaṅgaṃ passa, devāti.</p>

<p rend="bodytext">Evañca pana vatvā ‘‘mahārāja, mama paññāya māpite candassa ca sūriyassa ca uṭṭhitaṭṭhāne viya pākaṭe alaṅkataumaṅge asītimahādvārāni catusaṭṭhicūḷadvārāni ekasatasayanagabbhe anekasatadīpagabbhe ca passa, mayā saddhiṃ samaggo sammodamāno hutvā attano balena saddhiṃ upakārinagaraṃ pavisa, devā’’ti nagaradvāraṃ vivarāpesi. Rājā ekasatarājaparivāro nagaraṃ pāvisi. Mahāsatto pāsādā oruyha rājānaṃ vanditvā saparivāraṃ ādāya umaṅgaṃ pāvisi. Rājā alaṅkatadevasabhaṃ viya umaṅgaṃ disvā bodhisattassa guṇe vaṇṇento āha –</p>

<p rend="hangnum" n="22:764"><hi rend="paranum">22:764</hi><hi rend="dot">.</hi></p>

<p rend="gatha1"> ‘‘Lābhā vata videhānaṃ, yassimedisā paṇḍitā;</p>

<p rend="gathalast">Ghare vasanti vijite, yathā tvaṃsi mahosadhā’’ti.</p>

<p rend="bodytext">Tattha <pb ed="V" n="6.0290" /><hi rend="bold">videhāna</hi>nti evarūpānaṃ paṇḍitānaṃ ākarassa uṭṭhānaṭṭhānabhūtassa videhānaṃ janapadassa lābhā vata. <hi rend="bold">Yassimedisā</hi>ti yassa ime <pb ed="M" n="6.0311" /> evarūpā paṇḍitā upāyakusalā santike vā ekaghare vā ekajanapade vā ekaraṭṭhe vā vasanti, tassapi lābhā vata. <hi rend="bold">Yathā tvaṃsī</hi>ti yathā tvaṃ asi, tādisena paṇḍitena saddhiṃyeva ekaraṭṭhe vā ekajanapade vā ekanagare vā ekaghare vā vasituṃ labhanti. Tesaṃ videharaṭṭhavāsīnañceva mithilanagaravāsīnañca tayā saddhiṃ ekato vasituṃ labhantānaṃ lābhā vatāti vadati.</p>

<p rend="bodytext">Athassa <pb ed="P" n="6.0460" /> mahāsatto ekasatasayanagabbhe dasseti. Ekassa dvāre vivaṭe sabbesaṃ vivarīyati. Ekassa dvāre pidahite sabbesaṃ pidhīyati. Rājā umaṅgaṃ olokento purato gacchati, paṇḍito pana pacchato. Sabbā senā umaṅgameva pāvisi. Rājā umaṅgato nikkhami. Paṇḍito tassa nikkhantabhāvaṃ ñatvā sayaṃ nikkhamitvā aññesaṃ nikkhamituṃ adatvā umaṅgadvāraṃ pidahanto āṇiṃ akkami. Tāvadeva asītimahādvārāni catusaṭṭhicūḷadvārāni ekasatasayanagabbhadvārāni anekasatadīpagabbhadvārāni ca ekappahāreneva pidahiṃsu. Sakalo umaṅgo lokantariyanirayo viya andhakāro ahosi. Mahājano bhītatasito ahosi. Mahāsatto hiyyo umaṅgaṃ pavisanto yaṃ khaggaṃ vāluke ṭhapesi, taṃ gahetvā bhūmito aṭṭhārasahatthubbedhaṃ ākāsaṃ ullaṅghitvā oruyha rājānaṃ hatthe gahetvā asiṃ uggiritvā tāsetvā ‘‘mahārāja, sakalajambudīpe rajjaṃ kassa rajja’’nti pucchi. So bhīto ‘‘tuyhameva paṇḍitā’’ti vatvā ‘‘abhayaṃ me dehī’’ti āha. ‘‘Mā bhāyittha, mahārāja, nāhaṃ taṃ māretukāmatāya khaggaṃ parāmasiṃ, mama paññānubhāvaṃ dassetuṃ parāmasi’’nti khaggaṃ rañño adāsi. Atha naṃ khaggaṃ gahetvā ṭhitaṃ ‘‘mahārāja, sace maṃ māretukāmosi, idāneva iminā khaggena mārehi. Atha abhayaṃ dātukāmo, abhayaṃ dehī’’ti āha. ‘‘Paṇḍita, mayā tuyhampi abhayaṃ dinnameva, tvaṃ mā cintayī’’ti asiṃ ṭhapetvā ubhopi aññamaññaṃ adubbhāya sapathaṃ kariṃsu.</p>

<p rend="bodytext">Atha rājā bodhisattaṃ āha – ‘‘paṇḍita, evaṃ ñāṇabalasampanno hutvā rajjaṃ kasmā na gaṇhāsī’’ti? ‘‘Mahārāja, ahaṃ icchamāno ajjeva sakalajambudīpe rājāno māretvā rajjaṃ gaṇheyyaṃ, paraṃ māretvā ca yasaggahaṇaṃ nāma paṇḍitehi na pasattha’’nti. ‘‘Paṇḍita, mahājano dvāraṃ alabhamāno paridevati, umaṅgadvāraṃ vivaritvā mahājanassa jīvitadānaṃ dehī’’ti <pb ed="M" n="6.0312" />. So dvāraṃ vivari, sakalo umaṅgo ekobhāso ahosi. Mahājano assāsaṃ paṭilabhi. Sabbe rājāno attano senāya saddhiṃ nikkhamitvā paṇḍitassa santikaṃ āgamiṃsu. So raññā saddhiṃ visālamāḷake aṭṭhāsi. Atha <pb ed="P" n="6.0461" /> naṃ te rājāno āhaṃsu ‘‘paṇḍita, taṃ nissāya jīvitaṃ <pb ed="V" n="6.0291" /> laddhaṃ, sace muhuttaṃ umaṅgadvāraṃ na vivarittha, sabbesaṃ no tattheva maraṇaṃ abhavissā’’ti. ‘‘Na mahārājāno idāneva tumhehi maññeva nissāya jīvitaṃ laddhaṃ, pubbepi laddhaṃyevā’’ti. ‘‘Kadā, paṇḍitā’’ti? ‘‘Ṭhapetvā amhākaṃ nagaraṃ sakalajambudīpe rajjaṃ gahetvā uttarapañcālanagaraṃ gantvā uyyāne jayapānaṃ pātuṃ surāya paṭiyattakālaṃ sarathā’’ti? ‘‘Āma, paṇḍitā’’ti. Tadā esa rājā kevaṭṭena saddhiṃ dummantitena visayojitāya surāya ceva macchamaṃsehi ca tumhe māretuṃ kiccamakāsi. Athāhaṃ ‘‘mādise paṇḍite dharamāne ime anāthamaraṇaṃ mā marantū’’ti attano yodhe pesetvā sabbabhājanāni bhindāpetvā etesaṃ mantaṃ bhinditvā tumhākaṃ jīvitadānaṃ adāsinti.</p>

<p rend="bodytext">Te sabbepi ubbiggamānasā hutvā cūḷanirājānaṃ pucchiṃsu ‘‘saccaṃ kira, mahārājā’’ti? ‘‘Āma, mayā kevaṭṭassa kathaṃ gahetvā kataṃ, saccameva paṇḍito kathetī’’ti. Te sabbepi mahāsattaṃ āliṅgitvā ‘‘paṇḍita, tvaṃ sabbesaṃ no patiṭṭhā jāto, taṃ nissāya mayaṃ jīvitaṃ labhimhā’’ti sabbapasādhanehi mahāsattassa pūjaṃ kariṃsu. Paṇḍito rājānaṃ āha – ‘‘mahārāja, tumhe mā cintayittha, pāpamittasaṃsaggasseva esa doso, ime rājāno khamāpethā’’ti. Rājā ‘‘mayā duppurisaṃ nissāya tumhākaṃ evarūpaṃ kataṃ, esa mayhaṃ doso, khamatha me dosaṃ, puna evarūpaṃ na karissāmī’’ti khamāpesi. Te aññamaññaṃ accayaṃ desetvā samaggā sammodamānā ahesuṃ. Atha rājā bahūni khādanīyabhojanīyagandhamālādīni āharāpetvā sabbehi saddhiṃ sattāhaṃ umaṅgeyeva kīḷitvā nagaraṃ pavisitvā mahāsattassa mahāsakkāraṃ kāretvā ekasatarājaparivuto mahātale nisīditvā paṇḍitaṃ attano santike vasāpetukāmatāya āha –</p>

<p rend="hangnum" n="22:765"><hi rend="paranum">22:765</hi><hi rend="dot">.</hi></p>

<p rend="gatha1"> ‘‘Vuttiñca <pb ed="M" n="6.0313" /> parihārañca, diguṇaṃ bhattavetanaṃ;</p>

<p rend="gatha2">Dadāmi vipule bhoge, bhuñja kāme ramassu ca;</p>

<p rend="gathalast">Mā videhaṃ paccagamā, kiṃ videho karissatī’’ti.</p>

<p rend="bodytext">Tattha <hi rend="bold">vutti</hi>nti yasanissitaṃ jīvitavuttiṃ. <hi rend="bold">Parihāra</hi>nti gāmanigamadānaṃ. <hi rend="bold">Bhatta</hi>nti nivāpaṃ. <hi rend="bold">Vetana</hi>nti paribbayaṃ. <hi rend="bold">Bhoge</hi>ti aññepi te vipule bhoge dadāmi.</p>

<p rend="bodytext">Paṇḍito <pb ed="P" n="6.0462" /> taṃ paṭikkhipanto āha –</p>

<p rend="hangnum" n="22:766"><hi rend="paranum">22:766</hi><hi rend="dot">.</hi></p>

<p rend="gatha1"> ‘‘Yo <pb ed="V" n="6.0292" /> cajetha mahārāja, bhattāraṃ dhanakāraṇā;</p>

<p rend="gatha2">Ubhinnaṃ hoti gārayho, attano ca parassa ca;</p>

<p rend="gathalast">Yāva jīveyya vedeho, nāññassa puriso siyā.</p>

<p rend="hangnum" n="22:767"><hi rend="paranum">22:767</hi><hi rend="dot">.</hi></p>

<p rend="gatha1"> ‘‘Yo cajetha mahārāja, bhattāraṃ dhanakāraṇā;</p>

<p rend="gatha2">Ubhinnaṃ hoti gārayho, attano ca parassa ca;</p>

<p rend="gathalast">Yāva tiṭṭheyya vedeho, nāññassa vijite vase’’ti.</p>

<p rend="bodytext">Tattha <hi rend="bold">attano ca parassa cā</hi>ti evarūpañhi ‘‘dhanakāraṇā mayā attano bhattāraṃ pariccajantena pāpaṃ kata’’nti attāpi attānaṃ garahati, ‘‘iminā dhanakāraṇā attano bhattā pariccatto, pāpadhammo aya’’nti paropi garahati. Tasmā na sakkā tasmiṃ dharante mayā aññassa vijite vasitunti.</p>

<p rend="bodytext">Atha naṃ rājā āha – ‘‘tena hi, paṇḍita, tava rañño divaṅgatakāle idhāgantuṃ paṭiññaṃ dehī’’ti. So ‘‘sādhu, deva, ahaṃ jīvanto āgamissāmī’’ti āha. Athassa rājā sattāhaṃ mahāsakkāraṃ katvā sattāhaccayena puna āpucchanakāle ‘‘ahaṃ te, paṇḍita, idañcidañca dammī’’ti vadanto gāthamāha –</p>

<p rend="hangnum" n="22:768"><hi rend="paranum">22:768</hi><hi rend="dot">.</hi></p>

<p rend="gatha1"> ‘‘Dammi nikkhasahassaṃ te, gāmāsītiñca kāsisu;</p>

<p rend="gatha2">Dāsisatāni cattāri, dammi bhariyāsatañca te;</p>

<p rend="gathalast">Sabbaṃ senaṅgamādāya, sotthiṃ gaccha mahosadhā’’ti.</p>

<p rend="bodytext">Tattha <hi rend="bold">nikkhasahassa</hi>nti pañcasuvaṇṇena nikkhena nikkhānaṃ sahassaṃ. <hi rend="bold">Gāmā</hi>ti ye gāmā saṃvacchare saṃvacchare sahassasahassuṭṭhānakā, te ca gāme <pb ed="M" n="6.0314" /> te dammi. <hi rend="bold">Kāsisū</hi>ti kāsiraṭṭhe. Taṃ videharaṭṭhassa āsannaṃ, tasmā tatthassa asītigāme adāsi.</p>

<p rend="bodytext">Sopi rājānaṃ āha – ‘‘mahārāja, tumhe bandhavānaṃ mā cintayittha, ahaṃ mama rañño gamanakāleyeva ‘mahārāja, nandādeviṃ mātuṭṭhāne ṭhapeyyāsi, pañcālacandaṃ kaniṭṭhaṭṭhāne’ti vatvā dhītāya te abhisekaṃ dāpetvā rājānaṃ uyyojesiṃ, mātarañca deviñca puttañca sīghameva pesessāmī’’ti. So ‘‘sādhu, paṇḍitā’’ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni <pb ed="V" n="6.0293" /> ‘‘imāni tassā dadeyyāsī’’ti mahāsattaṃ paṭicchāpetvā senāvāhanassa kattabbakiccaṃ vicārento āha –</p>

<p rend="hangnum" n="22:769"><hi rend="paranum">22:769</hi><hi rend="dot">.</hi></p>

<p rend="gatha1"> ‘‘Yāva <pb ed="P" n="6.0463" /> dadantu hatthīnaṃ, assānaṃ diguṇaṃ vidhaṃ;</p>

<p rend="gathalast">Tappentu annapānena, rathike pattikārake’’ti.</p>

<p rend="bodytext">Tattha <hi rend="bold">yāvā</hi>ti na kevalaṃ diguṇameva, yāva pahoti, tāva hatthīnañca assānañca yavagodhumādividhaṃ dethāti vadati. <hi rend="bold">Tappentū</hi>ti yattakena te antarāmagge akilantā gacchanti, tattakaṃ dentā tappentu.</p>

<p rend="bodytext">Evañca pana vatvā paṇḍitaṃ uyyojento āha –</p>

<p rend="hangnum" n="22:770"><hi rend="paranum">22:770</hi><hi rend="dot">.</hi></p>

<p rend="gatha1"> ‘‘Hatthī asse rathe pattī, gacchevādāya paṇḍita;</p>

<p rend="gathalast">Passatu taṃ mahārājā, vedeho mithilaṃ gata’’nti.</p>

<p rend="bodytext">Tattha <hi rend="bold">mithilaṃ gata</hi>nti sotthinā taṃ mithilanagaraṃ sampattaṃ passatu.</p>

<p rend="bodytext">Iti so paṇḍitassa mahantaṃ sakkāraṃ katvā uyyojesi. Tepi ekasatarājāno mahāsattassa sakkāraṃ katvā bahuṃ paṇṇākāraṃ adaṃsu. Tesaṃ santike upanikkhittakapurisāpi paṇḍitameva parivārayiṃsu. So mahantena parivārena parivuto maggaṃ paṭipajjitvā antarāmaggeyeva cūḷaniraññā dinnagāmato āyaṃ āharāpetuṃ purise pesetvā videharaṭṭhaṃ sampāpuṇi. Senakopi kintarāmagge attano purisaṃ ṭhapesi ‘‘cūḷanirañño puna āgamanaṃ vā anāgamanaṃ vā jānitvā yassa kassaci āgamanañca mayhaṃ āroceyyāsī’’ti. So tiyojanamatthakeyeva mahāsattaṃ disvā āgantvā ‘‘paṇḍito mahantena parivārena āgacchatī’’ti senakassa ārocesi. So taṃ sutvā rājakulaṃ agamāsi <pb ed="M" n="6.0315" />. Rājāpi pāsādatale ṭhito vātapānena olokento mahatiṃ senaṃ disvā ‘‘mahosadhapaṇḍitassa senā mandā, ayaṃ ativiya mahatī senā dissati, kiṃ nu kho cūḷanirājā āgato siyā’’ti bhītatasito tamatthaṃ pucchanto āha –</p>

<p rend="hangnum" n="22:771"><hi rend="paranum">22:771</hi><hi rend="dot">.</hi></p>

<p rend="gatha1"> ‘‘Hatthī <pb ed="V" n="6.0294" /> assā rathā pattī, senā padissate mahā;</p>

<p rend="gathalast">Caturaṅginī bhīsarūpā, kiṃ nu maññasi paṇḍitā’’ti.</p>

<p rend="bodytext">Athassa senako tamatthaṃ ārocento āha –</p>

<p rend="hangnum" n="22:772"><hi rend="paranum">22:772</hi><hi rend="dot">.</hi></p>

<p rend="gatha1"> ‘‘Ānando te mahārāja, uttamo paṭidissati;</p>

<p rend="gathalast">Sabbaṃ senaṅgamādāya, sotthiṃ patto mahosadho’’ti.</p>

<p rend="bodytext">Taṃ sutvā rājā āha – ‘‘senaka, paṇḍitassa senā mandā, ayaṃ pana <pb ed="P" n="6.0464" /> mahatī’’ti. ‘‘Mahārāja, cūḷanirājā tena pasādito bhavissati, tenassa pasannena dinnā bhavissatī’’ti. Rājā nagare bheriṃ carāpesi ‘‘nagaraṃ alaṅkaritvā paṇḍitassa paccuggamanaṃ karontū’’ti. Nāgarā tathā kariṃsu. Paṇḍito nagaraṃ pavisitvā rājakulaṃ gantvā rājānaṃ vanditvā ekamantaṃ nisīdi. Atha naṃ rājā uṭṭhāya āliṅgitvā pallaṅkavaragato paṭisanthāraṃ karonto āha –</p>

<p rend="hangnum" n="22:773"><hi rend="paranum">22:773</hi><hi rend="dot">.</hi></p>

<p rend="gatha1"> ‘‘Yathā petaṃ susānasmiṃ, chaḍḍetvā caturo janā;</p>

<p rend="gathalast">Evaṃ kapilayye tyamha, chaḍḍayitvā idhāgatā.</p>

<p rend="hangnum" n="22:774"><hi rend="paranum">22:774</hi><hi rend="dot">.</hi></p>

<p rend="gatha1"> ‘‘Atha tvaṃ kena vaṇṇena, kena vā pana hetunā;</p>

<p rend="gathalast">Kena vā atthajātena, attānaṃ parimocayī’’ti.</p>

<p rend="bodytext">Tattha <hi rend="bold">caturo janā</hi>ti paṇḍita, yathā nāma kālakataṃ caturo janā mañcakena susānaṃ netvā tattha chaḍḍetvā anapekkhā gacchanti, evaṃ kapilayye raṭṭhe taṃ chaḍḍetvā mayaṃ imāgatāti attho. <hi rend="bold">Kena vaṇṇenā</hi>ti kena kāraṇena. <hi rend="bold">Hetunā</hi>ti paccayena. <hi rend="bold">Atthajātenā</hi>ti atthena. <hi rend="bold">Attānaṃ parimocayī</hi>ti amittahatthagato kena kāraṇena paccayena kena atthena tvaṃ attānaṃ parimocesīti pucchati.</p>

<p rend="bodytext">Tato <pb ed="M" n="6.0316" /> mahāsatto āha –</p>

<p rend="hangnum" n="22:775"><hi rend="paranum">22:775</hi><hi rend="dot">.</hi></p>

<p rend="gatha1"> ‘‘Atthaṃ atthena vedeha, mantaṃ mantena khattiya;</p>

<p rend="gathalast">Parivārayiṃ rājānaṃ, jambudīpaṃva sāgaro’’ti.</p>

<p rend="bodytext">Tassattho <pb ed="V" n="6.0295" /> – ahaṃ, mahārāja, tena cintitaṃ atthaṃ attano cintitena atthena, tena ca mantitaṃ mantaṃ attano mantitena mantena parivāresiṃ. Na kevalañca ettakameva, ekasatarājaparivāraṃ pana taṃ rājānaṃ jambudīpaṃ sāgaro viya parivārayissanti. Sabbaṃ attano katakammaṃ vitthāretvā kathesi.</p>

<p rend="bodytext">Taṃ sutvā rājā ativiya tussi. Athassa paṇḍito cūḷaniraññā attano dinnaṃ paṇṇākāraṃ ācikkhanto āha –</p>

<p rend="hangnum" n="22:776"><hi rend="paranum">22:776</hi><hi rend="dot">.</hi></p>

<p rend="gatha1"> ‘‘Dinnaṃ nikkhasahassaṃ me, gāmāsīti ca kāsisu;</p>

<p rend="gatha2">Dāsisatāni cattāri, dinnaṃ bhariyāsatañca me;</p>

<p rend="gathalast">Sabbaṃ senaṅgamādāya, sotthināmhi idhāgato’’ti.</p>

<p rend="bodytext">Tato rājā ativiya tuṭṭhapahaṭṭho mahāsattassa guṇaṃ vaṇṇento tameva udānaṃ udānesi –</p>

<p rend="hangnum" n="22:777"><hi rend="paranum">22:777</hi><hi rend="dot">.</hi></p>

<p rend="gatha1"> ‘‘Susukhaṃ <pb ed="P" n="6.0465" /> vata saṃvāso, paṇḍitehīti senaka;</p>

<p rend="gatha2">Pakkhīva pañjare baddhe macche jālagateriva;</p>

<p rend="gathalast">Amittahatthattagate, mocayī no mahosadho’’ti.</p>

<p rend="bodytext">Senakopi tassa vacanaṃ sampaṭicchanto tameva gāthamāha –</p>

<p rend="hangnum" n="22:778"><hi rend="paranum">22:778</hi><hi rend="dot">.</hi></p>

<p rend="gatha1"> ‘‘Evametaṃ mahārāja, paṇḍitā hi sukhāvahā;</p>

<p rend="gatha2">Pakkhīva pañjare baddhe, macche jālagateriva;</p>

<p rend="gathalast">Amittahatthattagate, mocayī no mahosadho’’ti.</p>

<p rend="bodytext">Atha rājā nagare chaṇabheriṃ carāpetvā ‘‘sattāhaṃ mahāchaṇaṃ karontu, yesaṃ mayi sineho atthi, te sabbe paṇḍitassa sakkāraṃ sammānaṃ karontū’’ti āṇāpento āha –</p>

<p rend="hangnum" n="22:779"><hi rend="paranum">22:779</hi><hi rend="dot">.</hi></p>

<p rend="gatha1"> ‘‘Āhaññantu <pb ed="M" n="6.0317" /> sabbavīṇā, bheriyo dindimāni ca;</p>

<p rend="gathalast">Dhamentu māgadhā saṅkhā, vaggū nadantu dundubhī’’ti.</p>

<p rend="bodytext">Tattha <pb ed="V" n="6.0296" /><hi rend="bold">āhaññantū</hi>ti vādiyantu. <hi rend="bold">Māgadhā saṅkhā</hi>ti magadharaṭṭhe sañjātā saṅkhā. <hi rend="bold">Dundubhī</hi>ti mahābheriyo.</p>

<p rend="bodytext">Atha te nāgarā ca jānapadā ca pakatiyāpi paṇḍitassa sakkāraṃ kātukāmā bherisaddaṃ sutvā atirekataraṃ akaṃsu. Tamatthaṃ pakāsento satthā āha –</p>

<p rend="hangnum" n="22:780"><hi rend="paranum">22:780</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:781"><hi rend="paranum">22:781</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:782"><hi rend="paranum">22:782</hi><hi rend="dot">.</hi></p>

<p rend="gatha1"> ‘‘Samāgatā jānapadā, negamā ca samāgatā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:783"><hi rend="paranum">22:783</hi><hi rend="dot">.</hi></p>

<p rend="gatha1"> ‘‘Bahujano pasannosi, disvā paṇḍitamāgataṃ;</p>

<p rend="gathalast">Paṇḍitamhi anuppatte, celukkhepo avattathā’’ti.</p>

<p rend="bodytext">Tattha <hi rend="bold">orodhā</hi>ti udumbaradeviṃ ādiṃ katvā antepurikā. <hi rend="bold">Abhihārayu</hi>nti abhihārāpesuṃ, pahiṇiṃsūti attho. <hi rend="bold">Bahujano</hi>ti bhikkhave, nagaravāsino ca catudvāragāmavāsino ca janapadavāsino cāti bahujano pasanno ahosi. <hi rend="bold">Disvā paṇḍitamāgata</hi>nti paṇḍitaṃ mithilaṃ āgataṃ disvā. <hi rend="bold">Avattathā</hi>ti paṇḍitamhi mithilaṃ anuppatte ‘‘ayaṃ no paṭhamameva paccāmittavasaṃ gataṃ rājānaṃ <pb ed="P" n="6.0466" /> mocetvā pesetvā pacchā ekasatarājāno aññamaññaṃ khamāpetvā samagge katvā cūḷaniṃ pasādetvā tena dinnaṃ mahantaṃ yasaṃ ādāya āgato’’ti tuṭṭhacittena janena pavattito celukkhepo pavattatha.</p>

<p rend="bodytext">Atha mahāsatto chaṇāvasāne rājakulaṃ āgantvā ‘‘mahārāja, cūḷanirañño mātarañca deviñca puttañca sīghaṃ pesetuṃ vaṭṭatī’’ti āha. ‘‘Sādhu, tāta, pesehī’’ti. So tesaṃ tiṇṇaṃ janānaṃ mahantaṃ sakkāraṃ katvā <pb ed="M" n="6.0318" /> attanā saddhiṃ āgatasenāyapi sakkāraṃ sammānaṃ kāretvā te tayo jane mahantena parivārena attano purisehi saddhiṃ pesesi. Raññā attano dinnā satabhariyā <pb ed="V" n="6.0297" /> ca cattāri dāsisatāni ca nandādeviyā saddhiṃ pesesi, attanā saddhiṃ āgatasenampi tehi saddhiṃyeva pesesi. Te mahantena parivārena uttarapañcālanagaraṃ pāpuṇiṃsu. Atha rājā mātaraṃ pucchi ‘‘kiṃ, amma, vedeharājena te saṅgaho kato’’ti? ‘‘Kiṃ tāta, kathesi, maṃ devatāṭhāne ṭhapetvā sakkāramakāsi, nandādevimpi mātuṭṭhāne ṭhapesi, pañcālacandaṃ kaniṭṭhabhātikaṭṭhāne ṭhapesī’’ti. Taṃ sutvā rājā ativiya tussitvā bahuṃ paṇṇākāraṃ pesesi. Tato paṭṭhāya te ubhopi samaggā sammodamānā vasiṃsūti.</p>

<p rend="centre">Mahāumaṅgakhaṇḍaṃ niṭṭhitaṃ.</p>

<p rend="centre">Dakarakkhasapañho</p>

<p rend="bodytext">Pañcālacandī videharaññā piyā ahosi manāpā. Sā dutiye saṃvacchare puttaṃ vijāyi. Tassa dasame saṃvacchare vedeharājā kālamakāsi. Bodhisatto tassa chattaṃ ussāpetvā ‘‘deva, ahaṃ tava ayyakassa cūḷanirañño santikaṃ gamissāmī’’ti āpucchi. Paṇḍita, mā maṃ daharaṃ chaḍḍetvā gamittha, ahaṃ taṃ pituṭṭhāne ṭhapetvā sakkāraṃ karissāmīti. Pañcālacandīpi naṃ ‘‘paṇḍita, tumhākaṃ gatakāle aññaṃ paṭisaraṇaṃ natthi, mā gamitthā’’ti yāci. Sopi ‘‘mayā rañño paṭiññā dinnā, na sakkā agantu’’nti mahājanassa kalunaṃ paridevantasseva attano upaṭṭhāke gahetvā nagarā nikkhamitvā uttarapañcālanagaraṃ gato. Rājā tassāgamanaṃ sutvā paccuggantvā mahantena sakkārena nagaraṃ pavesetvā mahantaṃ gehaṃ datvā ṭhapetvā paṭhamadinne <pb ed="P" n="6.0467" /> asītigāme na aññaṃ bhogaṃ adāsi. So taṃ rājānaṃ upaṭṭhāsi.</p>

<p rend="bodytext">Tadā bherī nāma paribbājikā rājagehe bhuñjati, sā paṇḍitā byattā. Tāya mahāsatto na diṭṭhapubbo, ‘‘mahosadhapaṇḍito kira rājānaṃ upaṭṭhātī’’ti saddameva suṇāti. Tenapi sā na diṭṭhapubbā, ‘‘bherī nāma paribbājikā rājagehe bhuñjatī’’ti saddameva suṇāti. Nandādevī pana ‘‘piyavippayogaṃ katvā amhe kilamāpesī’’ti bodhisatte anattamanā ahosi. Sā pañcasatā vallabhitthiyo āṇāpesi ‘‘mahosadhassa ekaṃ dosaṃ upadhāretvā <pb ed="M" n="6.0319" /> rañño antare paribhindituṃ vāyamathā’’ti. Tā tassa antaraṃ olokentiyo vicaranti.</p>

<p rend="bodytext">Athekadivasaṃ sā paribbājikā bhuñjitvā rājagehā nikkhantī bodhisattaṃ rājupaṭṭhānaṃ āgacchantaṃ rājaṅgaṇe passi. So taṃ vanditvā aṭṭhāsi. Sā ‘‘ayaṃ kira paṇḍito, jānissāmi <pb ed="V" n="6.0298" /> tāvassa paṇḍitabhāvaṃ vā apaṇḍitabhāvaṃ vā’’ti hatthamuddāya pañhaṃ pucchantī bodhisattaṃ oloketvā hatthaṃ pasāresi. Sā kira ‘‘kīdisaṃ, paṇḍita, rājā taṃ paradesato ānetvā idāni paṭijaggati, na paṭijaggatī’’ti manasāva pañhaṃ pucchi. Bodhisatto ‘‘ayaṃ hatthamuddāya maṃ pañhaṃ pucchatī’’ti ñatvā pañhaṃ vissajjento hatthamuṭṭhiṃ akāsi. So kira ‘‘ayye, mama paṭiññaṃ gahetvā pakkositvā idāni rājā gāḷhamuṭṭhiva jāto, na me apubbaṃ kiñci detī’’ti manasāva pañhaṃ vissajjesi. Sā taṃ kāraṇaṃ ñatvā hatthaṃ ukkhipitvā attano sīsaṃ parāmasi. Tena idaṃ dasseti ‘‘paṇḍita, sace kilamasi, mayaṃ viya kasmā na pabbajasī’’ti? Taṃ ñatvā mahāsatto attano kucchiṃ parāmasi. Tena idaṃ dasseti ‘‘ayye, mama positabbā puttadārā bahutarā, tena na pabbajāmī’’ti. Iti sā hatthamuddāya pañhaṃ pucchitvā attano āvāsameva agamāsi. Mahāsattopi taṃ vanditvā rājupaṭṭhānaṃ gato.</p>

<p rend="bodytext">Nandādeviyā payuttā vallabhitthiyo sīhapañjare ṭhitā taṃ kiriyaṃ disvā cūḷanirañño santikaṃ gantvā ‘‘deva, mahosadho bheriparibbājikāya saddhiṃ ekato hutvā tumhākaṃ rajjaṃ gaṇhitukāmo, tumhākaṃ paccatthiko hotī’’ti paribhindiṃsu. Rājā āha – ‘‘kiṃ vo diṭṭhaṃ vā sutaṃ vā’’ti? Mahārāja <pb ed="P" n="6.0468" />, paribbājikā bhuñjitvā otarantī mahosadhaṃ disvā rājānaṃ hatthatalaṃ viya khalamaṇḍalaṃ viya ca samaṃ katvā ‘‘rajjaṃ attano hatthagataṃ kātuṃ sakkosī’’ti hatthaṃ pasāresi. Mahosadhopi khaggaggahaṇākāraṃ dassento ‘‘katipāhaccayena sīsaṃ chinditvā rajjaṃ attano hatthagataṃ karissāmī’’ti muṭṭhiṃ akāsi. Sā ‘‘sīsameva chindāhī’’ti attano hatthaṃ ukkhipitvā sīsaṃ parāmasi. Mahosadho ‘‘majjheyeva naṃ chindissāmī’’ti kucchiṃ parāmasi. Appamattā, mahārāja, hotha, mahosadhaṃ ghātetuṃ vaṭṭatīti. So tāsaṃ kathaṃ sutvā cintesi ‘‘na sakkā paṇḍitena mayi dussituṃ, paribbājikaṃ pucchissāmī’’ti.</p>

<p rend="bodytext">So <pb ed="M" n="6.0320" /> punadivase paribbājikāya bhuttakāle taṃ upasaṅkamitvā pucchi ‘‘ayye, kacci te mahosadhapaṇḍito diṭṭho’’ti? ‘‘Āma, mahārāja, hiyyo ito bhuñjitvā nikkhantiyā diṭṭho’’ti. ‘‘Koci pana vo kathāsallāpo ahosī’’ti. ‘‘Mahārāja, sallāpo natthi, ‘so pana paṇḍito’ti sutvā ‘sace paṇḍito, idaṃ jānissatī’ti hatthamuddāya naṃ pañhaṃ pucchantī ‘‘paṇḍita, kacci te rājā pasāritahattho, na saṅkucitahattho, kacci te saṅgaṇhātī’’ti hatthaṃ pasāresiṃ. Paṇḍito – ‘‘rājā mama paṭiññaṃ gahetvā pakkositvā idāni kiñci na detī’’ti muṭṭhimakāsi. Athāhaṃ – ‘‘sace kilamasi, mayaṃ viya kasmā na pabbajasī’’ti sīsaṃ parāmasiṃ. So – ‘‘mama posetabbā puttadārā bahutarā, tena na pabbajāmī’’ti attano kucchiṃ <pb ed="V" n="6.0299" /> parāmasīti. ‘‘Paṇḍito, ayye, mahosadho’’ti? ‘‘Āma, mahārāja, pathavitale paññāya tena sadiso nāma natthī’’ti. Rājā tassā kathaṃ sutvā taṃ vanditvā uyyojesi. Tassā gatakāle paṇḍito rājupaṭṭhānaṃ paviṭṭho. Atha naṃ pucchi ‘‘kacci te, paṇḍita, bherī nāma paribbājikā diṭṭhā’’ti? ‘‘Āma, mahārāja, hiyyo ito nikkhantiṃ passiṃ, sā hatthamuddāya evaṃ maṃ pañhaṃ pucchi, ahañcassā tatheva vissajjesi’’nti tāya kathitaniyāmeneva kathesi. Rājā taṃ divasaṃ pasīditvā paṇḍitassa senāpatiṭṭhānaṃ adāsi, sabbakiccāni tameva paṭicchāpesi. Tassa yaso mahā ahosi.</p>

<p rend="bodytext">Rañño dinnayasānantarameva so cintesi ‘‘raññā ekappahāreneva <pb ed="P" n="6.0469" /> mayhaṃ atimahantaṃ issariyaṃ dinnaṃ, rājāno kho pana māretukāmāpi evaṃ karontiyeva, yaṃnūnāhaṃ ‘mama suhadayo vā no vā’ti rājānaṃ vīmaṃseyyaṃ, na kho panañño jānituṃ sakkhissati, bherī paribbājikā ñāṇasampannā, sā ekenupāyena jānissatī’’ti. So bahūni gandhamālādīni gahetvā paribbājikāya āvāsaṃ gantvā taṃ pūjayitvā vanditvā ‘‘ayye, tumhehi rañño mama guṇakathāya kathitadivasato paṭṭhāya rājā ajjhottharitvā mayhaṃ atimahantaṃ yasaṃ deti, taṃ kho pana ‘sabhāvena vā deti, no vā’ti na jānāmi, sādhu vatassa, sace ekenupāyena rañño mayi sinehabhāvaṃ jāneyyāthā’’ti āha. Sā ‘‘sādhū’’ti paṭissuṇitvā punadivase rājagehaṃ gacchamānā dakarakkhasapañhaṃ nāma cintesi. Evaṃ kirassā ahosi ‘‘ahaṃ carapuriso viya hutvā upāyena <pb ed="M" n="6.0321" /> rājānaṃ pañhaṃ pucchitvā ‘paṇḍitassa suhadayo vā, no vā’ti jānissāmī’’ti. Sā gantvā katabhattakiccā nisīdi. Rājāpi naṃ vanditvā ekamantaṃ nisīdi. Tassā etadahosi ‘‘sace rājā paṇḍitassa upari duhadayo bhavissati, pañhaṃ puṭṭho attano duhadayabhāvaṃ mahājanamajjheyeva kathessati, taṃ ayuttaṃ, ekamante naṃ pañhaṃ pucchissāmī’’ti. Sā ‘‘raho paccāsīsāmi, mahārājā’’ti āha. Rājā manusse paṭikkamāpesi. Atha naṃ sā āha – ‘‘mahārāja, taṃ pañhaṃ pucchāmī’’ti. ‘‘Puccha, ayye, jānanto kathessāmī’’ti. Atha sā dakarakkhasapañhe paṭhamaṃ gāthamāha –</p>

<p rend="gatha1">‘‘Sace vo vuyhamānānaṃ, sattannaṃ udakaṇṇave;</p>

<p rend="gatha2">Manussabalimesāno, nāvaṃ gaṇheyya rakkhaso;</p>

<p rend="gathalast">Anupubbaṃ kathaṃ datvā, muñcesi dakarakkhasā’’ti. (jā. 1.16.224);</p>

<p rend="bodytext">Tattha <hi rend="bold">sattanna</hi>nti tumhākaṃ mātā ca nandādevī ca tikhiṇamantikumāro ca dhanusekhasahāyo ca <pb ed="V" n="6.0300" /> purohito ca mahosadho ca tumhe cāti imesaṃ sattannaṃ. <hi rend="bold">Udakaṇṇave</hi>ti gambhīravitthate udake. <hi rend="bold">Manussabalimesāno</hi>ti manussabaliṃ gavesanto. <hi rend="bold">Gaṇheyyā</hi>ti thāmasampanno dakarakkhaso udakaṃ dvidhā katvā nikkhamitvā taṃ nāvaṃ gaṇheyya, gahetvā ca pana ‘‘mahārāja, ime cha jane mama anupaṭipāṭiyā dehi, taṃ vissajjessāmī’’ti vadeyya. Atha tvaṃ anupubbaṃ kathaṃ datvā muñcesi dakarakkhasā, kaṃ paṭhamaṃ datvā…pe… kaṃ chaṭṭhaṃ datvā dakarakkhasato muñceyyāsīti?</p>

<p rend="bodytext">Taṃ <pb ed="P" n="6.0470" /> sutvā rājā attano yathājjhāsayaṃ kathento imaṃ gāthamāha –</p>

<p rend="gatha1">‘‘Mātaraṃ paṭhamaṃ dajjaṃ, bhariyaṃ datvāna bhātaraṃ;</p>

<p rend="gatha2">Tato sahāyaṃ datvāna, pañcamaṃ dajjaṃ brāhmaṇaṃ;</p>

<p rend="gathalast">Chaṭṭhāhaṃ dajjamattānaṃ, neva dajjaṃ mahosadha’’nti. (jā. 1.16.225);</p>

<p rend="bodytext">Tattha <hi rend="bold">chaṭṭhāha</hi>nti ayye, pañcame khādite athāhaṃ ‘‘bho dakarakkhasa, mukhaṃ vivarā’’ti vatvā tena mukhe vivaṭe daḷhaṃ kacchaṃ bandhitvā imaṃ rajjasiriṃ agaṇetvā ‘‘idāni maṃ khādā’’ti tassa mukhe pateyyaṃ, na tveva jīvamāno mahosadhapaṇḍitaṃ dadeyyanti, ettakena ayaṃ pañho niṭṭhito.</p>

<p rend="bodytext">Evaṃ <pb ed="M" n="6.0322" /> ñātaṃ paribbājikāya rañño mahāsatte suhadayataṃ, na pana ettakeneva paṇḍitassa guṇo cando viya pākaṭo hoti. Tenassā etadahosi ‘‘ahaṃ mahājanamajjhe etesaṃ guṇaṃ kathayissāmi, rājā tesaṃ aguṇaṃ kathetvā paṇḍitassa guṇaṃ kathessati, evaṃ paṇḍitassa guṇo nabhe puṇṇacando viya pākaṭo bhavissatī’’ti. Sā sabbaṃ antepurajanaṃ sannipātāpetvā ādito paṭṭhāya puna rājānaṃ tameva pañhaṃ pucchitvā tena tatheva vutte ‘‘mahārāja, tvaṃ ‘mātaraṃ paṭhamaṃ dassāmī’ti vadasi, mātā nāma mahāguṇā, tuyhañca mātā na aññesaṃ mātusadisā. Bahūpakārā te esā’’ti tassā guṇaṃ kathentī gāthādvayamāha –</p>

<p rend="gatha1">‘‘Posetā te janettī ca, dīgharattānukampikā;</p>

<p rend="gatha2">Chabbhī tayi padussati, paṇḍitā atthadassinī;</p>

<p rend="gathalast">Aññaṃ upanisaṃ katvā, vadhā taṃ parimocayi.</p>

<p rend="gatha1">‘‘Taṃ <pb ed="V" n="6.0301" /> tādisiṃ pāṇadadiṃ, orasaṃ gabbhadhāriniṃ;</p>

<p rend="gathalast">Mātaraṃ kena dosena, dajjāsi dakarakkhino’’ti. (jā. 1.16.226-227);</p>

<p rend="bodytext">Tattha <hi rend="bold">posetā</hi>ti daharakāle dve tayo vāre nhāpetvā pāyetvā bhojetvā taṃ posesi. <hi rend="bold">Dīgharattānukampikā</hi>ti cirakālaṃ mudunā hitacittena anukampikā. <hi rend="bold">Chambhī tayi padussatī</hi>ti yadā tayi chambhī nāma brāhmaṇo padussi, tadā sā paṇḍitā atthadassinī aññaṃ tava paṭirūpakaṃ katvā taṃ vadhā parimocayi.</p>

<p rend="bodytext">Cūḷanissa kira mahācūḷanī nāma pitā ahosi. Sā imassa daharakāle purohitena saddhiṃ methunaṃ paṭisevitvā rājānaṃ visena mārāpetvā brāhmaṇassa chattaṃ ussāpetvā tassa aggamahesī hutvā ekadivasaṃ ‘‘amma, chātomhī’’ti <pb ed="P" n="6.0471" /> vutte puttassa phāṇitena saddhiṃ pūvakhajjakaṃ dāpesi. Atha naṃ makkhikā parivārayiṃsu, so ‘‘imaṃ nimmakkhikaṃ katvā khādissāmī’’ti thokaṃ paṭikkamitvā bhūmiyaṃ phāṇitabindūni pātetvā attano santike makkhikā pothetvā palāpesi. Tā gantvā itaraṃ phāṇitaṃ parivārayiṃsu. So nimmakkhikaṃ katvā khajjakaṃ khāditvā hatthaṃ <pb ed="M" n="6.0323" /> dhovitvā mukhaṃ vikkhāletvā pakkāmi. Brāhmaṇo tassa taṃ kiriyaṃ disvā cintesi ‘‘ayaṃ dārako idāneva nimmakkhikaṃ phāṇitaṃ khādati, vuḍḍhippatto mama rajjaṃ na dassati, idāneva naṃ māressāmī’’ti. So deviyā tamatthaṃ ārocesi.</p>

<p rend="bodytext">Sā ‘‘sādhū, deva, ahaṃ tayi sinehena attano sāmikampi māresiṃ, iminā me ko attho, mahārāja, ekampi ajānāpetvā rahassena naṃ māressāmī’’ti brāhmaṇaṃ vañcetvā ‘‘attheso upāyo’’ti paṇḍitaṃ upāyakusalaṃ bhattakārakaṃ pakkosāpetvā ‘‘samma, mama putto cūḷanikumāro ca tava putto dhanusekhakumāro ca ekadivasaṃ jātā ekato kumāraparihārena vaḍḍhitā piyasahāyakā, chabbhibrāhmaṇo mama puttaṃ māretukāmo, tvaṃ tassa jīvitadānaṃ dehī’’ti vatvā ‘‘sādhu, devi, kiṃ karomī’’ti vutte ‘‘mama putto abhiṇhaṃ tava gehe hotu, tvañca te ca katipāhaṃ nirāsaṅkabhāvatthāya mahānaseyeva supatha. Tato nirāsaṅkabhāvaṃ ñatvā tumhākaṃ sayanaṭṭhāne eḷakaṭṭhīni ṭhapetvā manussānaṃ sayanavelāya mahānase aggiṃ datvā kañci ajānāpetvā mama puttañca tava puttañca gahetvā aggadvāreneva nikkhamitvā tiroraṭṭhaṃ gantvā mama puttassa rājaputtabhāvaṃ anācikkhitvā jīvitaṃ anurakkhāhī’’ti āha.</p>

<p rend="bodytext">So <pb ed="V" n="6.0302" /> ‘‘sādhū’’ti sampaṭicchi. Athassa sā ratanasāraṃ adāsi. So tathā katvā kumārañca puttañca ādāya maddaraṭṭhe sāgalanagaraṃ gantvā rājānaṃ upaṭṭhāsi. So porāṇabhattakārakaṃ apanetvā tassa taṃ ṭhānaṃ adāsi. Dvepi kumārā tena saddhiṃyeva rājanivesanaṃ gacchanti. Rājā ‘‘kassete puttā kumārā’’ti pucchi. Bhattakārako ‘‘mayhaṃ puttā’’ti āha. ‘‘Nanu dve asadisā’’ti? ‘‘Dvinnaṃ itthīnaṃ puttā, devā’’ti. Te gacchante kāle vissāsikā hutvā maddarañño dhītāya saddhiṃ rājanivesaneyeva kīḷanti. Atha cūḷanikumāro ca rājadhītā ca abhiṇhadassanena aññamaññaṃ paṭibaddhacittā ahesuṃ. Kīḷanaṭṭhāne kumāro rājadhītaraṃ geṇḍukampi pāsakampi āharāpeti. Anāharantiṃ sīse paharati, sā rodati. Athassā saddaṃ sutvā rājā ‘‘kena me dhītā pahaṭā’’ti vadati. Dhātiyo āgantvā pucchanti. Kumārikā ‘‘sacāhaṃ ‘iminā pahaṭāmhī’ti vakkhāmi <pb ed="M" n="6.0324" />, pitā me etassa rājadaṇḍaṃ karissatī’’ti sinehena na katheti, ‘‘nāhaṃ kenaci pahaṭā’’ti vadati.</p>

<p rend="bodytext">Athekadivasaṃ maddarājā naṃ paharantaṃ addasa. Disvānassa etadahosi ‘‘ayaṃ kumāro na ca bhattakārakena sadiso abhirūpo pāsādiko ativiya achambhito, na iminā etassa puttena bhavitabba’’nti. So tato paṭṭhāya taṃ pariggaṇhi. Dhātiyo kīḷanaṭṭhāne khādanīyaṃ āharitvā rājadhītāya denti, sā aññesampi dārakānaṃ deti. Te jaṇṇunā patiṭṭhāya onatā gaṇhanti. Cūḷanikumāro pana ṭhitakova tassā hatthato acchinditvā gaṇhāti. Rājāpi taṃ kiriyaṃ addasa. Athekadivasaṃ cūḷanikumārassa geṇḍuko rañño cūḷasayanassa heṭṭhā pāvisi. Kumāro taṃ gaṇhanto attano issaramānena ‘‘imassa paccantarañño heṭṭhāsayane na pavisāmī’’ti <pb ed="P" n="6.0472" /> taṃ daṇḍakena nīharitvā gaṇhi. Rājā tampi kiriyaṃ disvā ‘‘nicchayenesa na bhattakārakassa putto’’ti taṃ pakkosāpetvā ‘‘kasseso putto’’ti pucchi. ‘‘Mayhaṃ putto, devā’’ti. ‘‘Ahaṃ tava puttañca aputtañca jānāmi, sabhāvaṃ me kathehi, no ce kathesi, jīvitaṃ te natthī’’ti khaggaṃ uggiri. So maraṇabhayabhīto ‘‘kathemi, deva, raho pana paccāsīsāmī’’ti vatvā raññā okāse kate abhayaṃ yācitvā yathābhūtaṃ ārocesi. Rājā tathato ñatvā attano dhītaraṃ alaṅkaritvā tassa pādaparicārikaṃ katvā adāsi.</p>

<p rend="bodytext">Imesaṃ pana palātadivase ‘‘bhattakārako ca cūḷanikumāro ca bhattakārakassa putto ca mahānase paditteyeva daḍḍhā’’ti sakalanagare ekakolāhalaṃ ahosi. Calākadevīpi taṃ pavattiṃ sutvā brāhmaṇassa ārocesi ‘‘deva, tumhākaṃ manoratho matthakaṃ patto, te kira tayopi bhattageheyeva daḍḍhā’’ti. So tuṭṭhahaṭṭho ahosi. Calākadevīpi ‘‘cūḷanikumārassa aṭṭhīnī’’ti eḷakassa <pb ed="V" n="6.0303" /> aṭṭhīni āharāpetvā brāhmaṇassa dassetvā chaḍḍāpesi. Imamatthaṃ sandhāya paribbājikā ‘‘aññaṃ upanisaṃ katvā, vadhā taṃ parimocayī’’ti āha. Sā hi eḷakassa aṭṭhīni ‘‘manussaaṭṭhīnī’’ti dassetvā taṃ vadhā mocesi. <hi rend="bold">Orasa</hi>nti yāya tvaṃ ure katvā vaḍḍhito, taṃ orasaṃ piyaṃ manāpaṃ. <hi rend="bold">Gabbhadhārini</hi>nti yāya tvaṃ kucchinā dhārito, taṃ evarūpaṃ mātaraṃ kena dosena dakarakkhasassa dassasīti.</p>

<p rend="bodytext">Taṃ <pb ed="M" n="6.0325" /> sutvā rājā ‘‘ayye, bahū mama mātu guṇā, ahañcassā mama upakārabhāvaṃ jānāmi, tatopi pana mameva guṇā bahutarā’’ti mātu aguṇaṃ kathento imaṃ gāthādvayamāha –</p>

<p rend="gatha1">‘‘Daharā viyalaṅkāraṃ, dhāreti apiḷandhanaṃ;</p>

<p rend="gathalast">Dovārike anīkaṭṭhe, ativelaṃ pajagghati.</p>

<p rend="gatha1">‘‘Athopi paṭirājūnaṃ, sayaṃ dūtāni sāsati;</p>

<p rend="gathalast">Mātaraṃ tena dosena, dajjāhaṃ dakarakkhino’’ti. (jā. 1.16.228-229);</p>

<p rend="bodytext">Tattha <hi rend="bold">daharā viyā</hi>ti mahallikāpi hutvā taruṇī viya. <hi rend="bold">Dhāreti apiḷandhana</hi>nti piḷandhituṃ ayuttaṃ alaṅkāraṃ dhāreti. Sā kira vajirapūritaṃ kañcanamekhalaṃ piḷandhitvā rañño amaccehi saddhiṃ mahātale nisinnakāle aparāparaṃ caṅkamati, mekhalāsaddena rājanivesanaṃ ekaninnādaṃ hoti. <hi rend="bold">Pajagghatī</hi>ti esā dovārike ca hatthiācariyādike anīkaṭṭhe ca, ye etissā ucchiṭṭhakampi bhuñjituṃ ayuttarūpā, tepi āmantetvā tehi saddhiṃ ativelaṃ mahāhasitaṃ hasati. <hi rend="bold">Paṭirājūna</hi>nti aññesaṃ rājūnaṃ. <hi rend="bold">Sayaṃ dūtāni sāsatī</hi>ti mama vacanena sayaṃ paṇṇaṃ likhitvā dūtepi peseti ‘‘mama mātā kāme paribhuñjanavayasmiṃyeva ṭhitā, asukarājā kira āgantvā taṃ ānetū’’ti. Te ‘‘mayaṃ rañño upaṭṭhākā, kasmā no evaṃ vadesī’’ti paṭipaṇṇāni pesenti. Tesu parisamajjhe vāciyamānesu mama sīsaṃ chindanakālo viya hoti, mātaraṃ tena dosena dakarakkhasassa dassāmīti.</p>

<p rend="bodytext">Atha paribbājikā ‘‘mahārāja <pb ed="P" n="6.0473" />, mātaraṃ tāva iminā dosena dehi, bhariyā pana te bahūpakārā’’ti tassā guṇaṃ kathentī dve gāthā abhāsi –</p>

<p rend="gatha1">‘‘Itthigumbassa <pb ed="V" n="6.0304" /> pavarā, accantaṃ piyabhāṇinī;</p>

<p rend="gathalast">Anuggatā sīlavatī, chāyāva anapāyinī.</p>

<p rend="gatha1">‘‘Akkodhanā puññavatī, paṇḍitā atthadassinī;</p>

<p rend="gathalast">Ubbariṃ kena dosena, ajjāsi dakarakkhino’’ti. (jā. 1.16.230-231);</p>

<p rend="bodytext">Tattha <pb ed="M" n="6.0326" /><hi rend="bold">itthigumbassā</hi>ti itthigaṇassa. <hi rend="bold">Anuggatā</hi>ti daharakālato paṭṭhāya anugatā. <hi rend="bold">‘‘Akkodhanā’’</hi>tiādikena panassā guṇe katheti. Maddaraṭṭhe sāgalanagare vasanakāle pahaṭāpi tava āṇākaraṇabhayena tayi sinehena mātāpitūnaṃ na kathesi, evamesā akkodhanā puññavatī paṇḍitā atthadassinīti. Idaṃ daharakāle akkodhanādibhāvaṃ sandhāyāha. <hi rend="bold">Ubbari</hi>nti orodhaṃ. Evaṃ guṇasampannaṃ nandādeviṃ kena dosena dakarakkhasassa dassasīti vadati.</p>

<p rend="bodytext">So tassā aguṇaṃ kathento āha –</p>

<p rend="gatha1">‘‘Khiḍḍāratisamāpannaṃ, anatthavasamāgataṃ;</p>

<p rend="gathalast">Sā maṃ sakāna puttānaṃ, ayācaṃ yācate dhanaṃ.</p>

<p rend="gatha1">‘‘Sohaṃ dadāmi sāratto, bahuṃ uccāvacaṃ dhanaṃ;</p>

<p rend="gatha2">Suduccajaṃ cajitvāna, pacchā socāmi dummano;</p>

<p rend="gatha1">Ubbariṃ tena dosena, dajjāhaṃ dakarakkhino’’ti. (jā. 1.16.232-233);</p>

<p rend="bodytext">Tattha <hi rend="bold">anatthavasamāgata</hi>nti tāya khiḍḍāratiyā kāmakīḷāya anatthakārakānaṃ kilesānaṃ vasaṃ āgataṃ maṃ viditvā. <hi rend="bold">Sā ma</hi>nti sā nandādevī maṃ. <hi rend="bold">Sakāna puttāna</hi>nti yaṃ mayā attano puttadhītānañca bhariyānañca dinnaṃ piḷandhanaṃ, taṃ ayācitabbarūpaṃ ‘‘mayhaṃ dehī’’ti yācati. <hi rend="bold">Pacchā socāmī</hi>ti sā dutiyadivase ‘‘imāni piḷandhanāni raññā me dinnāni, āharathetānī’’ti tesaṃ rodantānaṃ omuñcitvā gaṇhāti. Athāhaṃ te rodamāne mama santikaṃ āgate disvā pacchā socāmi. Evaṃ dosakārikā esā. Iminā naṃ dosena dakarakkhasassa dassāmīti.</p>

<p rend="bodytext">Atha <pb ed="V" n="6.0305" /> naṃ paribbājikā ‘‘imaṃ tāva iminā dosena dehi, kaniṭṭho pana te tikhiṇamantikumāro upakārako, taṃ kena dosena dassatī’’ti pucchantī āha –</p>

<p rend="gatha1">‘‘Yenocitā <pb ed="P" n="6.0474" /> janapadā, ānītā ca paṭiggahaṃ;</p>

<p rend="gathalast">Ābhataṃ pararajjebhi, abhiṭṭhāya bahuṃ dhanaṃ.</p>

<p rend="gatha1">Dhanuggahānaṃ pavaraṃ, sūraṃ tikhiṇamantinaṃ;</p>

<p rend="gathalast">Bhātaraṃ kena dosena, dajjāsi dakarakkhino’’ti. (jā. 1.16.234-235);</p>

<p rend="bodytext">Tattha <pb ed="M" n="6.0327" /><hi rend="bold">ocitā</hi>ti vaḍḍhitā. <hi rend="bold">Paṭiggaha</hi>nti yena ca tumhe paradese vasantā puna gehaṃ ānītā. <hi rend="bold">Abhiṭṭhāyā</hi>ti abhibhavitvā. <hi rend="bold">Tikhiṇamantina</hi>nti tikhiṇapaññaṃ.</p>

<p rend="bodytext">So kira mātu brāhmaṇena saddhiṃ vasanakāle jāto. Athassa vayappattassa brāhmaṇo khaggaṃ hatthe datvā ‘‘imaṃ gahetvā maṃ upaṭṭhahā’’ti āha. So brāhmaṇaṃ ‘‘pitā me’’ti saññāya upaṭṭhāsi. Atha naṃ eko amacco ‘‘kumāra, na tvaṃ etassa putto, tava kucchigatakāle calākadevī rājānaṃ māretvā etassa chattaṃ ussāpesi, tvaṃ mahācūḷanirañño putto’’ti āha. So kujjhitvā ‘‘ekena upāyena naṃ māressāmī’’ti rājakulaṃ pavisanto taṃ khaggaṃ ekassa pādamūlikassa datvā aparaṃ ‘‘tvaṃ rājadvāre ‘mameso khaggo’ti iminā saddhiṃ vivādaṃ kareyyāsī’’ti vatvā pāvisi. Te kalahaṃ kariṃsu. So ‘‘kiṃ esa kalaho’’ti ekaṃ purisaṃ pesesi. So āgantvā ‘‘khaggatthāyā’’ti āha. Brāhmaṇo taṃ sutvā ‘‘kiṃ eta’’nti pucchi. So kira tumhehi mama dinnakhaggo parassa santakoti. ‘‘Kiṃ vadesi, tāta, tena hi āharāpehi, sañjānissāmi na’’nti āha. So taṃ āharāpetvā kosato nikkaḍḍhitvā ‘‘passathā’’ti taṃ sañjhānāpento viya upagantvā ekappahāreneva tassa sīsaṃ chinditvā attano pādamūle pātesi. Tato rājagehaṃ paṭijaggitvā nagaraṃ alaṅkaritvā tassa abhiseke upanīte mātā cūḷanikumārassa maddaraṭṭhe vasanabhāvaṃ ācikkhi. Taṃ sutvā kumāro senaṅgaparivuto tattha gantvā bhātaraṃ ānetvā rajjaṃ paṭicchāpesi. Tato paṭṭhāya taṃ ‘‘tikhiṇamantī’’ti sañjāniṃsu. Paribbājikā taṃ ‘‘evarūpaṃ bhātaraṃ kena dosena dakarakkhasassa dajjāsī’’ti pucchi.</p>

<p rend="bodytext">Rājā <pb ed="V" n="6.0306" /> tassa dosaṃ kathento āha –</p>

<p rend="gatha1">‘‘Yenocitā janapadā, ānītā ca paṭiggahaṃ;</p>

<p rend="gathalast">Ābhataṃ pararajjebhi, abhiṭṭhāya bahuṃ dhanaṃ.</p>

<p rend="gatha1">‘‘Dhanuggahānaṃ pavaro, sūro tikhiṇamanti ca;</p>

<p rend="gathalast">Mayāyaṃ sukhito rājā, atimaññati dārako.</p>

<p rend="gatha1">‘‘Upaṭṭhānampi <pb ed="M" n="6.0328" /> me ayye, na so eti yathā pure;</p>

<p rend="gathalast">Bhātaraṃ tena dosena, dajjāhaṃ dakarakkhino’’ti. (jā. 1.16.236-238);</p>

<p rend="bodytext">Tattha <hi rend="bold">pararajjebhī</hi>ti imassa pararajjato ca bahu dhanaṃ ābhataṃ, ayañca pararajje vasanto puna imaṃ gehaṃ ānetvā ‘‘esa mayā mahati yase patiṭṭhāpito’’ti <pb ed="P" n="6.0475" /> vadati. <hi rend="bold">Yathā pure</hi>ti pubbe pātova āgacchati, idāni pana na tathā eti. Iminā naṃ dosena dakarakkhasassa dassāmīti.</p>

<p rend="bodytext">Atha paribbājikā ‘‘bhātu tāva ko doso hotu, dhanusekhakumāro pana tayi sinehaguṇayutto bahūpakāro’’ti tassa guṇaṃ kathentī āha –</p>

<p rend="gatha1">‘‘Ekarattena ubhayo, tvañceva dhanusekha ca;</p>

<p rend="gathalast">Ubho jātettha pañcālā, sahāyā susamāvayā.</p>

<p rend="gatha1">‘‘Cariyā taṃ anubandhittho, ekadukkhasukho tava;</p>

<p rend="gatha2">Ussukko te divārattiṃ, sabbakiccesu byāvaṭo;</p>

<p rend="gatha1">Sahāyaṃ kena dosena, dajjāsi dakarakkhino’’ti. (jā. 1.16.239-240);</p>

<p rend="bodytext">Tattha <hi rend="bold">dhanusekhacā</hi>ti dhanusekho ca, dhanusekhakumāro cāti attho. <hi rend="bold">Etthā</hi>ti idheva nagare. <hi rend="bold">Pañcālā</hi>ti uttarapañcālanagare jātattā evaṃvohārā. <hi rend="bold">Susamāvayā</hi>ti suṭṭhu samavayā. <hi rend="bold">Cariyā taṃ anubandhittho</hi>ti daharakāle janapadacārikāya pakkantaṃ taṃ anubandhi, chāyāva na vijahi. <hi rend="bold">Ussukko</hi>ti <pb ed="V" n="6.0307" /> tava kiccesu ratthindivaṃ ussukko chandajāto niccaṃ byāvaṭo. Taṃ kena dosena dakarakkhasassa dassasīti.</p>

<p rend="bodytext">Athassa rājā dosaṃ kathento āha –</p>

<p rend="gatha1">‘‘Cariyā maṃ ayaṃ ayye, pajagghittho mayā saha;</p>

<p rend="gathalast">Ajjāpi tena vaṇṇena, ativelaṃ pajagghati.</p>

<p rend="gatha1">‘‘Ubbariyāpihaṃ ayye, mantayāmi rahogato;</p>

<p rend="gathalast">Anāmanto pavisati, pubbe appaṭivedito.</p>

<p rend="gatha1">‘‘Laddhadvāro katokāso, ahirikaṃ anādaraṃ;</p>

<p rend="gathalast">Sahāyaṃ tena dosena, dajjāhaṃ dakarakkhino’’ti. (jā. 1.16.241-243);</p>

<p rend="bodytext">Tattha <pb ed="M" n="6.0329" /><hi rend="bold">ajjāpi tena vaṇṇenā</hi>ti yathā cariyāya pubbe maṃ anubandhanto mayā anāthena saddhiṃ ekatova bhuñjanto sayanto hatthaṃ paharitvā mahāhasitaṃ hasi, ajjāpi tatheva hasati, duggatakāle viya maṃ maññati. <hi rend="bold">Anāmanto</hi>ti raho nandādeviyā saddhiṃ mantentepi mayi ajānāpetvā sahasāva pavisati. Iminā dosena taṃ ahirikaṃ anādaraṃ dakarakkhasassa dassāmīti.</p>

<p rend="bodytext">Atha paribbājikā ‘‘mahārāja, tava sahāyakassa tāva eso doso hotu, purohito pana tava bahūpakāro’’ti tassa guṇaṃ kathentī āha –</p>

<p rend="gatha1">‘‘Kusalo sabbanimittānaṃ, rutaññū āgatāgamo;</p>

<p rend="gathalast">Uppāte supine yutto, niyyāne ca pavesane.</p>

<p rend="gatha1">‘‘Paṭṭho <pb ed="P" n="6.0476" /> bhūmantalikkhasmiṃ, nakkhattapadakovido;</p>

<p rend="gathalast">Brāhmaṇaṃ kena dosena, dajjāsi dakarakkhino’’ti. (jā. 1.16.244-245);</p>

<p rend="bodytext">Tattha <pb ed="V" n="6.0308" /><hi rend="bold">sabbanimittāna</hi>nti ‘‘iminā nimittena idaṃ bhavissati, iminā ida’’nti evaṃ sabbanimittesu kusalo. <hi rend="bold">Rutaññū</hi>ti sabbaravaṃ jānāti. <hi rend="bold">Uppāte</hi>ti candaggāhasūriyaggāhaukkāpātadisāḍāhādike uppāte. <hi rend="bold">Supine yutto</hi>ti supine ca tassa nipphattijānanavasena yutto. <hi rend="bold">Niyyāne ca pavesane</hi>ti iminā nakkhattena niyyāyitabbaṃ, iminā pavisitabbanti jānāti. <hi rend="bold">Paṭṭho</hi>ti cheko paṭibalo, bhūmiyañca antalikkhe ca dosaguṇe jānituṃ samattho. <hi rend="bold">Nakkhattapadakovido</hi>ti aṭṭhavīsatiyā nakkhattakoṭṭhāsesu cheko. Taṃ kena dosena dakarakkhasassa dassasīti.</p>

<p rend="bodytext">Rājā tassa dosaṃ kathento āha –</p>

<p rend="gatha1">‘‘Parisāyampi me ayye, ummīletvā udikkhati;</p>

<p rend="gathalast">Tasmā accabhamuṃ luddaṃ, dajjāhaṃ dakarakkhino’’ti. (jā. 1.16.246);</p>

<p rend="bodytext">Tassattho – ayye, esa maṃ parisamajjhe olokentopi akkhīni ummīletvā kuddho viya udikkhati, tasmā evaṃ atikkamitvā ṭhitabhamuṃ amanāpena ukkhittabhamukaṃ viya luddaṃ bhayānakaṃ taṃ ahaṃ dakarakkhasassa dassāmīti.</p>

<p rend="bodytext">Tato <pb ed="M" n="6.0330" /> paribbājikā ‘‘mahārāja, tvaṃ ‘mātaraṃ ādiṃ katvā ime pañca dakarakkhasassa dammī’ti vadasi, ‘evarūpañca sirivibhavaṃ agaṇetvā attano jīvitampi mahosadhassa dammī’ti vadasi, kaṃ tassa guṇaṃ passasī’’ti pucchantī imā gāthāyo āha –</p>

<p rend="gatha1">‘‘Sasamuddapariyāyaṃ, mahiṃ sāgarakuṇḍalaṃ;</p>

<p rend="gathalast">Vasundharaṃ āvasati, amaccaparivārito.</p>

<p rend="gatha1">‘‘Cāturanto mahāraṭṭho, vijitāvī mahabbalo;</p>

<p rend="gathalast">Pathabyā ekarājāsi, yaso te vipulaṃ gato.</p>

<p rend="gatha1">‘‘Soḷasitthisahassāni, āmuttamaṇikuṇḍalā;</p>

<p rend="gathalast">Nānājanapadā nārī, devakaññūpamā subhā.</p>

<p rend="gatha1">‘‘Evaṃ <pb ed="V" n="6.0309" /> sabbaṅgasampannaṃ, sabbakāmasamiddhinaṃ;</p>

<p rend="gathalast">Sukhitānaṃ piyaṃ dīghaṃ, jīvitaṃ āhu khattiya.</p>

<p rend="gatha1">‘‘Atha tvaṃ kena vaṇṇena, kena vā pana hetunā;</p>

<p rend="gatha1">Paṇḍitaṃ anurakkhanto, pāṇaṃ cajasi duccaja’’nti. (jā. 1.16.247-251);</p>

<p rend="bodytext">Tattha <pb ed="P" n="6.0477" /><hi rend="bold">sasamuddapariyāya</hi>nti samuddamariyādasaṅkhātena samuddaparikkhepena samannāgataṃ. <hi rend="bold">Sāgarakuṇḍala</hi>nti parikkhipitvā ṭhitassa sāgarassa kuṇḍalabhūtaṃ. <hi rend="bold">Vijitāvī</hi>ti vijitasaṅgāmo. <hi rend="bold">Ekarājā</hi>ti aññassa attano sadisassa rañño abhāvato ekova rājā. <hi rend="bold">Sabbakāmasamiddhina</hi>nti sabbesampi vatthukāmakilesakāmānaṃ samiddhiyā samannāgatānaṃ. <hi rend="bold">Sukhitāna</hi>nti evarūpānaṃ sukhitānaṃ sattānaṃ evaṃ sabbaṅgasampannaṃ jīvitaṃ dīghameva piyaṃ, na te appaṃ jīvitamicchantīti paṇḍitā vadanti. <hi rend="bold">Pāṇa</hi>nti evarūpaṃ attano jīvitaṃ kasmā paṇḍitaṃ anurakkhanto cajasīti.</p>

<p rend="bodytext">Rājā tassā kathaṃ sutvā paṇḍitassa guṇaṃ kathento imā gāthā abhāsi –</p>

<p rend="gatha1">‘‘Yatopi āgato ayye, mama hatthaṃ mahosadho;</p>

<p rend="gathalast">Nābhijānāmi dhīrassa, aṇumattampi dukkaṭaṃ.</p>

<p rend="gatha1">‘‘Sace ca kismici kāle, maraṇaṃ me pure siyā;</p>

<p rend="gathalast">So me putte paputte ca, sukhāpeyya mahosadho.</p>

<p rend="gatha1">‘‘Anāgataṃ <pb ed="M" n="6.0331" /> paccuppannaṃ, sabbamatthampi passati;</p>

<p rend="gathalast">Anāparādhakammantaṃ, na dajjaṃ dakarakkhino’’ti. (jā. 1.16.252-254);</p>

<p rend="bodytext">Tattha <hi rend="bold">kismicī</hi>ti kismiñci kāle. <hi rend="bold">Sukhāpeyyā</hi>ti sukhasmiṃyeva patiṭṭhāpeyya. <hi rend="bold">Sabbamattha</hi>nti esa anāgatañca paccuppannañca atītañca sabbaṃ atthaṃ sabbaññubuddho viya passati. <hi rend="bold">Anāparādhakammanta</hi>nti kāyakammādīsu aparādharahitaṃ. <hi rend="bold">Na dajja</hi>nti ayye, evaṃ asamadhuraṃ <pb ed="V" n="6.0310" /> paṇḍitaṃ nāhaṃ dakarakkhasassa dassāmīti evaṃ so mahāsattassa guṇe candamaṇḍalaṃ uddharanto viya ukkhipitvā kathesi.</p>

<p rend="bodytext">Iti imaṃ jātakaṃ yathānusandhippattaṃ. Atha paribbājikā cintesi ‘‘ettakenapi paṇḍitassa guṇā pākaṭā na honti, sakalanagaravāsīnaṃ majjhe sāgarapiṭṭhe āsittatelaṃ vippakirantī viya tassa guṇe pākaṭe karissāmī’’ti rājānaṃ gahetvā pāsādā oruyha rājaṅgaṇe āsanaṃ paññapetvā tattha nisīdāpetvā nāgare sannipātāpetvā puna rājānaṃ ādito paṭṭhāya dakarakkhasassa pañhaṃ pucchitvā tena heṭṭhā kathitaniyāmeneva kathitakāle nāgare āmantetvā āha –</p>

<p rend="gatha1">‘‘Idaṃ suṇātha pañcālā, cūḷaneyyassa bhāsitaṃ;</p>

<p rend="gathalast">Paṇḍitaṃ anurakkhanto, pāṇaṃ cajati duccajaṃ.</p>

<p rend="gatha1">‘‘Mātu <pb ed="P" n="6.0478" /> bhariyāya bhātucca, sakhino brāhmaṇassa ca;</p>

<p rend="gathalast">Attano cāpi pañcālo, channaṃ cajati jīvitaṃ.</p>

<p rend="gatha1">‘‘Evaṃ mahatthikā paññā, nipuṇā sādhucintinī;</p>

<p rend="gathalast">Diṭṭhadhammahitatthāya, samparāyasukhāya cā’’ti. (jā. 1.16.255-257);</p>

<p rend="bodytext">Tattha <hi rend="bold">mahatthikā</hi>ti mahantaṃ atthaṃ gahetvā ṭhitā. <hi rend="bold">Diṭṭhadhammahitatthāyā</hi>ti imasmiṃyeva attabhāve hitatthāya ca paraloke sukhatthāya ca hotīti.</p>

<p rend="bodytext">Iti sā ratanagharassa maṇikkhandhena kūṭaṃ gaṇhantī viya mahāsattassa guṇehi desanākūṭaṃ gaṇhīti.</p>

<p rend="centre">Dakarakkhasapañho niṭṭhito.</p>

<p rend="bodytext">Satthā <pb ed="V" n="6.0311" /><pb ed="M" n="6.0332" /> imaṃ dhammadesanaṃ āharitvā ‘‘na, bhikkhave, idāneva tathāgato paññavā, pubbepi paññavāyevā’’ti jātakaṃ samodhānento osānagāthā āha –</p>

<p rend="gatha1">‘‘Bherī uppalavaṇṇāsi, pitā suddhodano ahu;</p>

<p rend="gathalast">Mātā āsi mahāmāyā, amarā bimbasundarī.</p>

<p rend="gatha1">‘‘Suvo ahosi ānando, sāriputto ca cūḷanī;</p>

<p rend="gathalast">Devadatto ca kevaṭṭo, calākā thullanandinī.</p>

<p rend="gatha1">‘‘Pañcālacandī sundarī, sāḷikā mallikā ahu;</p>

<p rend="gathalast">Ambaṭṭho āsi kāmindo, poṭṭhapādo ca pukkuso.</p>

<p rend="gatha1">‘‘Pilotiko ca devindo, senako āsi kassapo;</p>

<p rend="gatha2">Udumbarā maṅgalikā, vedeho kāḷudāyako;</p>

<p rend="gathalast">Mahosadho lokanātho, evaṃ dhāretha jātaka’’nti.</p>

<p rend="centre">Umaṅgajātakavaṇṇanā pañcamā.</p>

<p rend="centre">(Chaṭṭho bhāgo niṭṭhito.)</p>

<p rend="strong">(Sattamo bhāgo)</p>

<p rend="title">(543) 6. Bhūridattajātakavaṇṇanā</p>

<p rend="subhead">Nagarakaṇḍaṃ</p>

<p rend="bodytext"><hi rend="bold">Yaṃ</hi><pb ed="V" n="7.0001" /><pb ed="P" n="6.0157" /><pb ed="M" n="7.0001" /><hi rend="bold">kiñci ratanaṃ atthī</hi>ti idaṃ satthā sāvatthiṃ upanissāya jetavane viharanto uposathike upāsake ārabbha kathesi. Te kira uposathadivase pātova uposathaṃ adhiṭṭhāya dānaṃ datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ nisīdiṃsu. Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ oloketvā bhikkhuādīsu <pb ed="P" n="6.0158" /> pana ye <pb ed="V" n="7.0002" /> ārabbha dhammakathā samuṭṭhāti, tehi saddhiṃ tathāgatā sallapanti, tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti ñatvā upāsakehi saddhiṃ sallapanto ‘‘uposathikattha, upāsakā’’ti upāsake pucchitvā ‘‘āma, bhante’’ti vutte ‘‘sādhu, upāsakā, kalyāṇaṃ vo kataṃ, apica anacchariyaṃ kho panetaṃ, yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha. Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā’’ti vatvā tehi yācito atītaṃ āhari.</p>

<p rend="bodytext">Atīte <pb ed="M" n="7.0002" /> bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa mahantaṃ yasaṃ disvā ‘‘rajjampi me gaṇheyyā’’ti uppannāsaṅko ‘‘tāta, tvaṃ ito nikkhamitvā yattha te ruccati, tattha vasitvā mama accayena kulasantakaṃ rajjaṃ gaṇhāhī’’ti āha. So ‘‘sādhū’’ti sampaṭicchitvā pitaraṃ vanditvā nikkhamitvā anupubbena yamunaṃ gantvā yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṃ sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī rājaputtassa padavalañjaṃ disvā padānusārena gantvā taṃ paṇṇasālaṃ addasa. Tadā rājaputto phalāphalatthāya gato hoti. Sā paṇṇasālaṃ pavisitvā kaṭṭhattharaṇañceva sesaparikkhāre ca disvā cintesi ‘‘idaṃ ekassa pabbajitassa vasanaṭṭhānaṃ, vīmaṃsissāmi naṃ ‘saddhāya pabbajito nu kho no’ti, sace hi saddhāya pabbajito bhavissati nekkhammādhimutto, na me alaṅkatasayanaṃ sādiyissati. Sace kāmābhirato bhavissati, na saddhāpabbajito, mama sayanasmiṃyeva nipajjissati. Atha naṃ gahetvā attano sāmikaṃ katvā idheva vasissāmī’’ti. Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā nāgabhavanameva gatā.</p>

<p rend="bodytext">Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā ‘‘kena nu kho imaṃ sayanaṃ sajjita’’nti <pb ed="P" n="6.0159" /> phalāphalaṃ paribhuñjitvā ‘‘aho sugandhāni pupphāni, manāpaṃ vata katvā sayanaṃ paññatta’’nti na saddhāpabbajitabhāvena somanassajāto pupphasayane parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ asammajjitvā phalāphalatthāya agamāsi. Nāgamāṇavikā tasmiṃ khaṇe āgantvā milātāni pupphāni disvā ‘‘kāmādhimutto esa, na saddhāpabbajito, sakkā naṃ gaṇhitu’’nti ñatvā purāṇapupphāni nīharitvā <pb ed="V" n="7.0003" /> aññāni pupphāni āharitvā tatheva navapupphasayanaṃ sajjetvā paṇṇasālaṃ alaṅkaritvā caṅkame pupphāni vikiritvā nāgabhavanameva gatā. So taṃ divasampi pupphasayane <pb ed="M" n="7.0003" /> sayitvā punadivase cintesi ‘‘ko nu kho imaṃ paṇṇasālaṃ alaṅkarotī’’ti? So phalāphalatthāya agantvā paṇṇasālato avidūre paṭicchanno aṭṭhāsi. Itarāpi bahū gandhe ceva pupphāni ca ādāya assamapadaṃ agamāsi. Rājaputto uttamarūpadharaṃ nāgamāṇavikaṃ disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle pavisitvā ‘‘kāsi tva’’nti pucchi. ‘‘Ahaṃ nāgamāṇavikā, sāmī’’ti. ‘‘Sasāmikā assāmikāsī’’ti. ‘‘Sāmi, ahaṃ pubbe sasāmikā, idāni pana assāmikā vidhavā’’. ‘‘Tvaṃ pana kattha vāsikosī’’ti? ‘‘Ahaṃ bārāṇasirañño putto brahmadattakumāro nāma’’. ‘‘Tvaṃ nāgabhavanaṃ pahāya kasmā idha vicarasī’’ti? ‘‘Sāmi, ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ nissāya ukkaṇṭhitvā tato nikkhamitvā sāmikaṃ pariyesantī vicarāmī’’ti. ‘‘Tena hi bhadde, sādhu, ahampi na saddhāya pabbajito, pitarā pana me nīharitattā idha vasāmi, tvaṃ mā cintayi, ahaṃ te sāmiko bhavissāmi, ubhopi idha samaggavāsaṃ vasissāmā’’ti. Sā ‘‘sādhū’’ti sampaṭicchi. Tato paṭṭhāya te ubhopi tattheva samaggavāsaṃ vasiṃsu. Sā attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi. Tato paṭṭhāya mūlaphalāphalaṃ na khādi, dibbaannapānameva bhuñjitvā jīvikaṃ kappesi.</p>

<p rend="bodytext">Aparabhāge nāgamāṇavikā gabbhaṃ paṭilabhitvā puttaṃ vijāyi, sāgaratīre jātattā tassa ‘‘sāgarabrahmadatto’’ti nāmaṃ <pb ed="P" n="6.0160" /> kariṃsu. Tassa padasā gamanakāle nāgamāṇavikā dhītaraṃ vijāyi, tassā samuddatīre jātattā ‘‘samuddajā’’ti nāmaṃ kariṃsu. Atheko bārāṇasivāsiko vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha vasitvā ‘‘deva, ahaṃ tumhākaṃ idha vasanabhāvaṃ rājakulassa ārocessāmī’’ti taṃ vanditvā nikkhamitvā nagaraṃ agamāsi. Tadā rājā kālamakāsi. Amaccā tassa sarīrakiccaṃ katvā sattame divase sannipatitvā ‘‘arājakaṃ rajjaṃ nāma na saṇṭhāti, rājaputtassa vasanaṭṭhānaṃ vā atthibhāvaṃ vā na jānāma, phussarathaṃ vissajjetvā rājānaṃ gaṇhissāmā’’ti mantayiṃsu. Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā ‘‘ahaṃ rājaputtassa santike tayo cattāro <pb ed="M" n="7.0004" /> divase vasitvā āgatomhī’’ti taṃ pavattiṃ ācikkhi. Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā rañño kālakatabhāvaṃ ārocetvā ‘‘deva, rajjaṃ paṭipajjāhī’’ti āhaṃsu.</p>

<p rend="bodytext">So <pb ed="V" n="7.0004" /> ‘‘nāgamāṇavikāya cittaṃ jānissāmī’’ti taṃ upasaṅkamitvā ‘‘bhadde, pitā me kālakato, amaccā mayhaṃ chattaṃ ussāpetuṃ āgatā, gacchāma, bhadde, ubhopi dvādasayojanikāya bārāṇasiyā rajjaṃ kāressāma, tvaṃ soḷasannaṃ itthisahassānaṃ jeṭṭhikā bhavissasī’’ti āha. ‘‘Sāmi, na sakkā mayā gantu’’nti. ‘‘Kiṃkāraṇā’’ti? ‘‘Mayaṃ ghoravisā khippakopā appamattakenapi kujjhāma, sapattiroso ca nāma bhāriyo. Sacāhaṃ kiñci disvā vā sutvā vā kuddhā olokessāmi, bhasmāmuṭṭhi viya vippakirissati. Iminā kāraṇena na sakkā mayā gantu’’nti. Rājaputto punadivasepi yācateva. Atha naṃ sā evamāha – ‘‘ahaṃ tāva kenaci pariyāyena na gamissāmi, ime pana me puttā nāgakumārā tava sambhavena jātattā manussajātikā. Sace te mayi sineho atthi, imesu appamatto bhava. Ime kho pana udakabījakā sukhumālā maggaṃ gacchantā vātātapena kilamitvā mareyyuṃ, tasmā ekaṃ nāvaṃ khaṇāpetvā udakassa pūrāpetvā tāya dve puttake udakakīḷaṃ kīḷāpetvā nagarepi antovatthusmiṃyeva <pb ed="P" n="6.0161" /> pokkharaṇiṃkāreyyāsi, evaṃ te na kilamissantī’’ti.</p>

<p rend="bodytext">Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṃ agamāsi. Rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami. Te taṃ tattheva abhisiñcitvā ‘‘deva, amhākaṃ nagaraṃ gacchāmā’’ti vadiṃsu. Tena hi sīghaṃ nāvaṃ khaṇitvā sakaṭaṃ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā, te tattha kīḷantā sukhaṃ gamissantī’’ti. Amaccā tathā kariṃsu. Rājā bārāṇasiṃ patvā alaṅkatanagaraṃ pavisitvā soḷasasahassāhi nāṭakitthīhi amaccādīhi <pb ed="M" n="7.0005" /> ca parivuto mahātale nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi. Te nibaddhaṃ tattha kīḷiṃsu.</p>

<p rend="bodytext">Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā te oloketvā puna udake nimujji. Te taṃ disvā bhītā pitu santikaṃ gantvā ‘‘tāta, pokkharaṇiyaṃ eko yakkho amhe tāsetī’’ti āhaṃsu. Rājā ‘‘gacchatha naṃ gaṇhathā’’ti purise āṇāpesi. Te jālaṃ khipitvā kacchapaṃ ādāya rañño dassesuṃ. Kumārā taṃ disvā ‘‘esa, tāta, pisāco’’ti viraviṃsu. Rājā puttasinehena kacchapassa kujjhitvā ‘‘gacchathassa <pb ed="V" n="7.0005" /> kammakāraṇaṃ karothā’’ti āṇāpesi. Tatra ekacce ‘‘ayaṃ rājaveriko, etaṃ udukkhale musalehi cuṇṇavicuṇṇaṃ kātuṃ vaṭṭatī’’ti āhaṃsu, ekacce ‘‘tīhi pākehi pacitvā khādituṃ’’, ekacce ‘‘aṅgāresu uttāpetuṃ,’’ ekacce ‘‘antokaṭāheyeva naṃ pacituṃ vaṭṭatī’’ti āhaṃsu. Eko pana udakabhīruko amacco ‘‘imaṃ yamunāya āvaṭṭe khipituṃ vaṭṭati, so tattha mahāvināsaṃ pāpuṇissati. Evarūpā hissa kammakāraṇā natthī’’ti āha. Kacchapo tassa kathaṃ <pb ed="P" n="6.0162" /> sutvā sīsaṃ nīharitvā evamāha – ‘‘ambho, kiṃ te mayā aparādho kato, kena maṃ evarūpaṃ kammakāraṇaṃ vicāresi. Mayā hi sakkā itarā kammakāraṇā sahituṃ, ayaṃ pana atikakkhaḷo, mā evaṃ avacā’’ti. Taṃ sutvā rājā ‘‘imaṃ etadeva kāretuṃ vaṭṭatī’’ti yamunāya āvaṭṭe khipāpesi. Puriso tathā akāsi. So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.</p>

<p rend="bodytext">Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā ‘‘gaṇhatha naṃ dāsa’’nti āhaṃsu. So cintesi ‘‘ahaṃ bārāṇasirañño hatthā muccitvā evarūpānaṃ pharusānaṃ nāgānaṃ hatthaṃ patto, kena nu kho upāyena mucceyya’’nti. So ‘‘attheso upāyo’’ti musāvādaṃ katvā ‘‘tumhe dhataraṭṭhassa nāgarañño santakā hutvā kasmā evaṃ vadetha, ahaṃ cittacūḷo nāma kacchapo bārāṇasirañño dūto, dhataraṭṭhassa santikaṃ āgato, amhākaṃ rājā dhataraṭṭhassa dhītaraṃ dātukāmo maṃ pahiṇi, tassa maṃ dassethā’’ti āha. Te somanassajātā taṃ <pb ed="M" n="7.0006" /> ādāya rañño santikaṃ gantvā tamatthaṃ ārocesuṃ. Rājā ‘‘ānetha na’’nti taṃ pakkosāpetvā disvāva anattamano hutvā ‘‘evaṃ lāmakasarīro dūtakammaṃ kātuṃ na sakkotī’’ti āha. Taṃ sutvā kacchapo ‘‘kiṃ pana, mahārāja, dūtehi nāma tālappamāṇehi bhavitabbaṃ, sarīrañhi khuddakaṃ vā mahantaṃ vā appamāṇaṃ, gatagataṭṭhāne kammanipphādanameva pamāṇaṃ. Mahārāja, amhākaṃ rañño bahū dūtā. Thale kammaṃ manussā karonti, ākāse pakkhino, udake ahameva. Ahañhi cittacūḷo nāma kacchapo ṭhānantarappatto rājavallabho, mā maṃ paribhāsathā’’ti attano guṇaṃ vaṇṇesi. Atha naṃ dhataraṭṭho pucchi ‘‘kena panatthena raññā pesitosī’’ti. Mahārāja, rājā maṃ evamāha ‘‘mayā sakalajambudīpe rājūhi saddhiṃ mittadhammo kato, idāni dhataraṭṭhena nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī’’ti vatvā maṃ pahiṇi. ‘‘Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā dārikaṃ gaṇhathā’’ti. So tussitvā tassa sakkāraṃ katvā <pb ed="P" n="6.0163" /> tena saddhiṃ cattāro nāgamāṇavake pesesi ‘‘gacchatha, rañño vacanaṃ sutvā divasaṃ vavatthapetvā ethā’’ti. Te ‘‘sādhū’’ti vatvā kacchapaṃ gahetvā nāgabhavanā nikkhamiṃsu.</p>

<p rend="bodytext">Kacchapo <pb ed="V" n="7.0006" /> yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo evamāha – ‘‘bho nāgamāṇavakā, amhākaṃ rājā puttadārā cassa maṃ udake gocarattā rājanivesanaṃ āgataṃ disvāva padumāni no dehi, bhisamūlāni dehīti yācanti. Ahaṃ tesaṃ atthāya tāni gaṇhissāmi, ettha maṃ vissajjetvā maṃ apassantāpi puretaraṃ rañño santikaṃ gacchatha, ahaṃ vo tattheva passissāmī’’ti. Te tassa saddahitvā taṃ vissajjesuṃ. So tattha ekamante nilīyi. Itarepi naṃ adisvā ‘‘rañño santikaṃ gato bhavissatī’’ti māṇavakavaṇṇena rājānaṃ upasaṅkamiṃsu. Rājā paṭisanthāraṃ katvā ‘‘kuto āgatatthā’’ti pucchi. ‘‘Dhataraṭṭhassa santikā, mahārājā’’ti. ‘‘Kiṃkāraṇā idhāgatā’’ti? ‘‘Mahārāja, mayaṃ tassa dūtā, dhataraṭṭho vo ārogyaṃ pucchati. Sace yaṃ vo icchatha, taṃ no vadetha. Tumhākaṃ kira dhītaraṃ samuddajaṃ <pb ed="M" n="7.0007" /> amhākaṃ rañño pādaparicārikaṃ katvā dethā’’ti imamatthaṃ pakāsentā paṭhamaṃ gāthamāhaṃsu –</p>

<p rend="hangnum" n="22:784"><hi rend="paranum">22:784</hi><hi rend="dot">.</hi></p>

<p rend="gatha1"> ‘‘Yaṃ kiñci ratanaṃ atthi, dhataraṭṭhanivesane;</p>

<p rend="gathalast">Sabbāni te upayantu, dhītaraṃ dehi rājino’’ti.</p>

<p rend="bodytext">Tattha <hi rend="bold">sabbāni te upayantū</hi>ti tassa nivesane sabbāni ratanāni tava nivesanaṃ upagacchantu.</p>

<p rend="bodytext">Taṃ sutvā rājā dutiyaṃ gāthamāha –</p>

<p rend="hangnum" n="22:785"><hi rend="paranum">22:785</hi><hi rend="dot">.</hi></p>

<p rend="gatha1"> ‘‘Na no vivāho nāgehi, katapubbo kudācanaṃ;</p>

<p rend="gathalast">Taṃ vivāhaṃ asaṃyuttaṃ, kathaṃ amhe karomase’’ti.</p>

<p rend="bodytext">Tattha <hi rend="bold">asaṃyutta</hi>nti ayuttaṃ tiracchānehi saddhiṃ saṃsaggaṃ ananucchavikaṃ. <hi rend="bold">Amhe</hi>ti amhe manussajātikā samānā kathaṃ tiracchānagatasambandhaṃ karomāti.</p>

<p rend="bodytext">Taṃ sutvā nāgamāṇavakā ‘‘sace te dhataraṭṭhena saddhiṃ sambandho ananucchaviko, atha kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti amhākaṃ <pb ed="P" n="6.0164" /> rañño pesesi? Evaṃ pesetvā idāni te amhākaṃ rājānaṃ paribhavaṃ karontassa kattabbayuttakaṃ <pb ed="V" n="7.0007" /> mayaṃ jānissāma. Mayañhi nāgamāṇavakā’’ti vatvā rājānaṃ tajjentā dve gāthā abhāsiṃsu –</p>

<p rend="hangnum" n="22:786"><hi rend="paranum">22:786</hi><hi rend="dot">.</hi></p>

<p rend="gatha1"> ‘‘Jīvitaṃ nūna te cattaṃ, raṭṭhaṃ vā manujādhipa;</p>

<p rend="gathalast">Na hi nāge kupitamhi, ciraṃ jīvanti tādisā.</p>

<p rend="hangnum" n="22:787"><hi rend="paranum">22:787</hi><hi rend="dot">.</hi></p>

<p rend="gatha1"> ‘‘Yo tvaṃ deva manussosi, iddhimantaṃ aniddhimā;</p>

<p rend="gathalast">Varuṇassa niyaṃ puttaṃ, yāmunaṃ atimaññasī’’ti.</p>

<p rend="bodytext">Tattha <hi rend="bold">raṭṭhaṃ vā</hi>ti ekaṃsena tayā jīvitaṃ vā raṭṭhaṃ vā cattaṃ. <hi rend="bold">Tādisā</hi>ti tumhādisā evaṃ mahānubhāve nāge kupite ciraṃ jīvituṃ na sakkonti, antarāva antaradhāyanti. <hi rend="bold">Yo tvaṃ, deva, manussosī</hi>ti deva, yo tvaṃ manusso <pb ed="M" n="7.0008" /> samāno. <hi rend="bold">Varuṇassā</hi>ti varuṇanāgarājassa. <hi rend="bold">Niyaṃ putta</hi>nti ajjhattikaputtaṃ. <hi rend="bold">Yāmuna</hi>nti yamunāya heṭṭhā jātaṃ.</p>

<p rend="bodytext">Tato rājā dve gāthā abhāsi –</p>

<p rend="hangnum" n="22:788"><hi rend="paranum">22:788</hi><hi rend="dot">.</hi></p>

<p rend="gatha1"> ‘‘Nātimaññāmi rājānaṃ, dhataraṭṭhaṃ yasassinaṃ;</p>

<p rend="gathalast">Dhataraṭṭho hi nāgānaṃ, bahūnamapi issaro.</p>

<p rend="hangnum" n="22:789"><hi rend="paranum">22:789</hi><hi rend="dot">.</hi></p>

<p rend="gatha1"> ‘‘Ahi mahānubhāvopi, na me dhītaramāraho;</p>

<p rend="gathalast">Khattiyo ca videhānaṃ, abhijātā samuddajā’’ti.</p>

<p rend="bodytext">Tattha <hi rend="bold">bahūnamapī</hi>ti pañcayojanasatikassa nāgabhavanassa issarabhāvaṃ sandhāyevamāha. <hi rend="bold">Na me dhītaramāraho</hi>ti evaṃ mahānubhāvopi pana so ahijātikattā mama dhītaraṃ araho na hoti. <hi rend="bold">‘‘Khattiyo ca videhāna’’</hi>nti idaṃ mātipakkhe ñātake dassento āha. <hi rend="bold">Samuddajā</hi>ti so ca videharājaputto mama dhītā samuddajā cāti ubhopi abhijātā. Te aññamaññaṃ saṃvāsaṃ arahanti. Na hesā maṇḍūkabhakkhassa sappassa anucchavikāti āha.</p>

<p rend="bodytext">Nāgamāṇavakā taṃ tattheva nāsāvātena māretukāmā hutvāpi ‘‘amhākaṃ divasaṃ vavatthāpanatthāya pesitā, imaṃ māretvā gantuṃ na yuttaṃ, gantvā rañño ācikkhitvā jānissāmā’’ti <pb ed="V" n="7.0008" /> tattheva antarahitā ‘‘kiṃ, tātā, laddhā vo rājadhītā’’ti raññā pucchitā kujjhitvā ‘‘kiṃ, deva, amhe akāraṇā yattha vā tattha vā pesesi. Sacepi māretukāmo, idheva no mārehi. So tumhe <pb ed="P" n="6.0165" /> akkosati paribhāsati, attano dhītaraṃ jātimānena ukkhipatī’’ti tena vuttañca avuttañca vatvā rañño kodhaṃ uppādayiṃsu. So attano parisaṃ sannipātetuṃ āṇāpento āha –</p>

<p rend="hangnum" n="22:790"><hi rend="paranum">22:790</hi><hi rend="dot">.</hi></p>

<p rend="gatha1"> ‘‘Kambalassatarā uṭṭhentu, sabbe nāge nivedaya;</p>

<p rend="gathalast">Bārāṇasiṃ pavajjantu, mā ca kañci viheṭhayu’’nti.</p>

<p rend="bodytext">Tattha <hi rend="bold">kambalassatarā uṭṭhentū</hi>ti kambalassatarā nāma tassa mātupakkhikā sinerupāde vasananāgā, te ca uṭṭhahantu. Aññe ca catūsu disāsu <pb ed="M" n="7.0009" /> anudisāsu yattakā vā mayhaṃ vacanakarā, te sabbe nāge nivedaya, gantvā jānāpetha, khippaṃ kira sannipātethāti āṇāpento evamāha. Tato sabbeheva sīghaṃ sannipatitehi ‘‘kiṃ karoma, devā’’ti vutte ‘‘sabbepi te nāgā bārāṇasiṃ pavajjantū’’ti āha. ‘‘Tattha gantvā kiṃ kātabbaṃ, deva, taṃ nāsāvātappahārena bhasmaṃ karomā’’ti ca vutte rājadhītari paṭibaddhacittatāya tassā vināsaṃ anicchanto <hi rend="bold">‘‘mā ca kañci viheṭhayu’’</hi>nti āha, tumhesu koci kañci mā viheṭhayāti attho. Ayameva vā pāṭho.</p>

<p rend="bodytext">Atha naṃ nāgā ‘‘sace koci manusso na viheṭhetabbo, tattha gantvā kiṃ karissāmā’’ti āhaṃsu. Atha ne ‘‘idañcidañca karotha, ahampi idaṃ nāma karissāmī’’ti ācikkhanto gāthādvayamāha –</p>

<p rend="hangnum" n="22:791"><hi rend="paranum">22:791</hi><hi rend="dot">.</hi></p>

<p rend="gatha1"> ‘‘Nivesanesu sobbhesu, rathiyā caccaresu ca;</p>

<p rend="gathalast">Rukkhaggesu ca lambantu, vitatā toraṇesu ca.</p>

<p rend="hangnum" n="22:792"><hi rend="paranum">22:792</hi><hi rend="dot">.</hi></p>

<p rend="gatha1"> ‘‘Ahampi sabbasetena, mahatā sumahaṃ puraṃ;</p>

<p rend="gathalast">Parikkhipissaṃ bhogehi, kāsīnaṃ janayaṃ bhaya’’nti.</p>

<p rend="bodytext">Tattha <hi rend="bold">sobbhesū</hi>ti pokkharaṇīsu. <hi rend="bold">Rathiyā</hi>ti rathikāya. <hi rend="bold">Vitatā</hi>ti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu, ettakaṃ nāgā karontu, karontā ca <pb ed="V" n="7.0009" /> nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya dhamamānā ‘‘susū’’ti saddaṃ karontā olambatha ca nipajjatha ca. Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ catunnaṃ mā dassayittha. Ahampi sabbasetena mahantena sarīrena gantvā sumahantaṃ kāsipuraṃ sattakkhattuṃ bhogehi parikkhipissaṃ, mahantena phaṇena naṃ chādetvā ekandhakāraṃ katvā kāsīnaṃ bhayaṃ janayanto ‘‘susū’’ti saddaṃ muñcissāmīti.</p>

<p rend="bodytext">Atha sabbe nāgā tathā akaṃsu. Tamatthaṃ <pb ed="P" n="6.0166" /> pakāsento satthā āha –</p>

<p rend="hangnum" n="22:793"><hi rend="paranum">22:793</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="7.0010" /> taṃ vacanaṃ sutvā, uragānekavaṇṇino;</p>

<p rend="gathalast">Bārāṇasiṃ pavajjiṃsu, na ca kañci viheṭhayuṃ.</p>

<p rend="hangnum" n="22:794"><hi rend="paranum">22:794</hi><hi rend="dot">.</hi></p>

<p rend="gatha1"> ‘‘Nivesanesu sobbhesu, rathiyā caccaresu ca;</p>

<p rend="gathalast">Rukkhaggesu ca lambiṃsu, vitatā toraṇesu ca.</p>

<p rend="hangnum" n="22:795"><hi rend="paranum">22:795</hi><hi rend="dot">.</hi></p>

<p rend="gatha1"> ‘‘Tesu disvāna lambante, puthū kandiṃsu nāriyo;</p>

<p rend="gathalast">Nāge soṇḍikate disvā, passasante muhuṃ muhuṃ.</p>

<p rend="hangnum" n="22:796"><hi rend="paranum">22:796</hi><hi rend="dot">.</hi></p>

<p rend="gatha1"> ‘‘Bārāṇasī pabyathitā, āturā samapajjatha;</p>

<p rend="gathalast">Bāhā paggayha pakkanduṃ, dhītaraṃ dehi rājino’’ti.</p>

<p rend="bodytext">Tattha <hi rend="bold">anekavaṇṇino</hi>ti nīlādivasena anekavaṇṇā. Evarūpāni hi te rūpāni māpayiṃsu. <hi rend="bold">Pavajjiṃsū</hi>ti aḍḍharattasamaye pavisiṃsu. <hi rend="bold">Lambiṃsū</hi>ti dhataraṭṭhena vuttaniyāmeneva te sabbesu ṭhānesu manussānaṃ sañcāraṃ pacchinditvā olambiṃsu. Dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu. Dhataraṭṭhopi attanā vuttaniyāmena nagaraṃ paṭicchādesi. Pabujjhamānā purisā yato yato hatthaṃ vā pādaṃ vā pasārenti, tattha tattha sappe chupitvā ‘‘sappo, sappo’’ti viravanti. <hi rend="bold">Puthū kandiṃsū</hi>ti yesu gehesu dīpā jalanti, tesu itthiyo pabuddhā dvāratoraṇagopānasiyo oloketvā olambante nāge <pb ed="V" n="7.0010" /> disvā bahū ekappahāreneva kandiṃsu. Evaṃ sakalanagaraṃ ekakolāhalaṃ ahosi. <hi rend="bold">Soṇḍikate</hi>ti kataphaṇe.</p>

<p rend="bodytext"><hi rend="bold">Pakkandu</hi>nti vibhātāya rattiyā nāgānaṃ assāsavātena sakalanagare rājanivesane ca uppātiyamāne viya bhītā manussā ‘‘nāgarājāno kissa no viheṭhathā’’ti vatvā tumhākaṃ rājā ‘‘dhītaraṃ dassāmī’’ti dhataraṭṭhassa dūtaṃ pesetvā puna tassa dūtehi āgantvā ‘‘dehī’’ti vutto amhākaṃ rājānaṃ akkosati paribhāsati. ‘‘Sace amhākaṃ rañño dhītaraṃ na dassati, sakalanagarassa jīvitaṃ natthī’’ti vutte ‘‘tena hi no <pb ed="M" n="7.0011" />, sāmi, okāsaṃ detha, mayaṃ gantvā rājānaṃ yācissāmā’’ti yācantā okāsaṃ labhitvā rājadvāraṃ gantvā mahantena ravena pakkantiṃsu. Bhariyāyopissa attano attano gabbhesu nipannakāva ‘‘deva, dhītaraṃ dhataraṭṭharañño dehī’’ti ekappahārena kandiṃsu. Tepi cattāro nāgamāṇavakā ‘‘dehī’’ti tuṇhehi sīsaṃ paharantā viya dāṭhā vivaritvā passasantā aṭṭhaṃsu.</p>

<p rend="bodytext">So nipannakova nagaravāsīnañca attano ca bhariyānaṃ paridevitasaddaṃ sutvā catūhi ca nāgamāṇavakehi tajjitattā maraṇabhayabhīto ‘‘mama dhītaraṃ samuddajaṃ dhataraṭṭhassa dammī’’ti tikkhattuṃ avaca. Taṃ sutvā sabbepi nāgarājāno tigāvutamattaṃ paṭikkamitvā devanagaraṃ viya ekaṃ nagaraṃ māpetvā tattha ṭhitā ‘‘dhītaraṃ kira no pesetū’’ti paṇṇākāraṃ pahiṇiṃsu. Rājā tehi <pb ed="P" n="6.0167" /> ābhataṃ paṇṇākāraṃ gahetvā ‘‘tumhe gacchatha, ahaṃ dhītaraṃ amaccānaṃ hatthe pahiṇissāmī’’ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ vivaritvā ‘‘amma, passetaṃ alaṅkatanagaraṃ, tvaṃ ettha etassa rañño aggamahesī bhavissasi, na dūre ito taṃ nagaraṃ, ukkaṇṭhitakāleyeva idha āgantuṃ sakkā, ettha gantabba’’nti saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṃ hatthe datvā pāhesi. Nāgarājāno paccuggamanaṃ katvā mahāsakkāraṃ kariṃsu. Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu. Te rājadhītaraṃ pāsādaṃ āropetvā alaṅkatadibbasayane nipajjāpesuṃ. Taṅkhaṇaññeva naṃ nāgamāṇavikā khujjādivesaṃ gahetvā manussaparicārikā viya parivārayiṃsu. Sā dibbasayane nipannamattāva dibbaphassaṃ phusitvā niddaṃ okkami.</p>

<p rend="bodytext">Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi. Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo <pb ed="V" n="7.0011" /> alaṅkatadevanagaraṃ viya nāgabhavanaṃ disvā khujjādiparicārikāyo pucchi ‘‘idaṃ nagaraṃ ativiya alaṅkataṃ, na amhākaṃ nagaraṃ viya, kasseta’’nti. ‘‘Sāmikassa <pb ed="M" n="7.0012" /> te santakaṃ, devi, na appapuññā evarūpaṃ sampattiṃ labhanti, mahāpuññatāya te ayaṃ laddhā’’ti. Dhataraṭṭhopi pañcayojanasatike nāgabhavane bheriṃ carāpesi ‘‘yo samuddajāya sappavaṇṇaṃ dasseti, tassa rājadaṇḍo bhavissatī’’ti. Tasmā ekopi tassā sappavaṇṇaṃ dassetuṃ samattho nāma nāhosi. Sā manussalokasaññāya eva tattha tena saddhiṃ sammodamānā piyasaṃvāsaṃ vasi.</p>

<p rend="centre">Nagarakaṇḍaṃ niṭṭhitaṃ.</p>

<p rend="subhead">Uposathakaṇḍaṃ</p>

<p rend="bodytext">Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi, tassa piyadassanattā ‘‘sudassano’’ti nāmaṃ kariṃsu. Punāparaṃ puttaṃ vijāyi, tassa ‘‘datto’’ti nāmaṃ akaṃsu. So <pb ed="P" n="6.0168" /> pana bodhisatto. Punekaṃ puttaṃ vijāyi, tassa ‘‘subhogo’’ti nāmaṃ kariṃsu. Aparampi puttaṃ vijāyi, tassa ‘‘ariṭṭho’’ti nāmaṃ kariṃsu. Iti sā cattāro putte vijāyitvāpi nāgabhavanabhāvaṃ na jānāti. Athekadivasaṃ taruṇanāgā ariṭṭhassa ācikkhiṃsu ‘‘tava mātā manussitthī, na nāginī’’ti. Ariṭṭho ‘‘vīmaṃsissāmi na’’nti ekadivasaṃ thanaṃ pivantova sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa sappasarīraṃ disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi. Tato lohitaṃ pagghari. Rājā tassā saddaṃ sutvā ‘‘kissesā viravatī’’ti pucchitvā ariṭṭhena katakiriyaṃ sutvā ‘‘gaṇhatha, naṃ dāsaṃ gahetvā jīvitakkhayaṃ pāpethā’’ti tajjento āgacchi. Rājadhītā tassa kuddhabhāvaṃ ñatvā puttasinehena ‘‘deva, puttassa me akkhi bhinnaṃ, khamathetassāparādha’’nti āha. Rājā etāya evaṃ vadantiyā ‘‘kiṃ sakkā kātu’’nti khami. Taṃ divasaṃ sā ‘‘idaṃ nāgabhavana’’nti aññāsi. Tato ca paṭṭhāya ariṭṭho kāṇāriṭṭho nāma jāto. Cattāropi puttā viññutaṃ pāpuṇiṃsu.</p>

<p rend="bodytext">Atha nesaṃ pitā yojanasatikaṃ yojanasatikaṃ katvā rajjamadāsi, mahanto yaso ahosi. Soḷasa soḷasa nāgakaññāsahassāni parivārayiṃsu. Pitu ekayojanasatikameva rajjaṃ ahosi. Tayo puttā māse <pb ed="M" n="7.0013" /> māse mātāpitaro passituṃ āgacchanti, bodhisatto pana anvaddhamāsaṃ āgacchati. Nāgabhavane samuṭṭhitaṃ pañhaṃ bodhisattova katheti. Pitarā saddhiṃ virūpakkhamahārājassapi <pb ed="V" n="7.0012" /> upaṭṭhānaṃ gacchati, tassa santike samuṭṭhitaṃ pañhampi sova katheti. Athekadivasaṃ virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ antare pañho samuṭṭhāsi. Taṃ koci kathetuṃ nāsakkhi, pallaṅkavaragato pana hutvā mahāsattova kathesi. Atha naṃ devarājā dibbagandhapupphehi pūjetvā ‘‘datta, tvaṃ pathavisamāya vipulāya paññāya samannāgato, ito paṭṭhāya bhūridatto nāma hohī’’ti ‘‘bhūridatto’’ tissa nāmaṃ akāsi. So <pb ed="P" n="6.0169" /> tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā ‘‘kiṃ me iminā maṇḍūkabhakkhena attabhāvena, nāgabhavanaṃ gantvā uposathavāsaṃ vasitvā imasmiṃ devaloke uppattikāraṇaṃ karissāmī’’ti cintetvā nāgabhavanaṃ gantvā mātāpitaro āpucchi ‘‘ammatātā, ahaṃ uposathakammaṃ karissāmī’’ti. ‘‘Sādhu, tāta, karohi, karonto pana bahi agantvā imasmiññeva nāgabhavane ekasmiṃ suññavimāne karohi, bahigatānaṃ pana nāgānaṃ mahantaṃ bhaya’’nti.</p>

<p rend="bodytext">So ‘‘sādhū’’ti paṭissuṇitvā tattheva suññavimāne rājuyyāne uposathavāsaṃ vasati. Atha naṃ nānātūriyahatthā nāgakaññā parivārenti. So ‘‘na mayhaṃ idha vasantassa uposathakammaṃ matthakaṃ pāpuṇissati, manussapathaṃ gantvā karissāmī’’ti cintetvā nivāraṇabhayena mātāpitūnaṃ anārocetvā attano bhariyāyo āmantetvā ‘‘bhadde, ahaṃ manussalokaṃ gantvā yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṃ uposathaṃ adhiṭṭhāya nipajjitvā uposathakammaṃ karissāmi. Mayā sabbarattiṃ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena vārena tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā maṃ ādāya nāgabhavanameva āgacchathā’’ti vatvā tattha gantvā vammikamatthake bhoge ābhujitvā ‘‘yo mama cammaṃ vā nhāruṃ vā aṭṭhiṃ vā ruhiraṃ vā icchati, so āharatū’’ti caturaṅgasamannāgataṃ uposathaṃ adhiṭṭhāya naṅgalasīsappamāṇaṃ <pb ed="M" n="7.0014" /> sarīraṃ māpetvā nipanno uposathakammamakāsi. Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ paṭipajjitvā nāgabhavanaṃ ānenti. Tassa iminā niyāmena uposathaṃ karontassa <pb ed="P" n="6.0170" /> dīgho addhā vītivatto.</p>

<p rend="centre">Uposathakhaṇḍaṃ niṭṭhitaṃ.</p>

<p rend="subhead">Garuḷakhaṇḍaṃ</p>

<p rend="bodytext">Tadā <pb ed="V" n="7.0013" /> eko bārāṇasidvāragāmavāsī brāhmaṇo somadattena nāma puttena saddhiṃ araññaṃ gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto jīvikaṃ kappesi. So ekadivasaṃ antamaso godhāmattampi alabhitvā ‘‘tāta somadatta, sace tucchahatthā gamissāma, mātā te kujjhissati, yaṃ kiñci gahetvā gamissāmā’’ti vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ migānaṃ padavalañjaṃ disvā ‘‘tāta, migamaggo paññāyati, tvaṃ paṭikkamitvā tiṭṭhāhi, ahaṃ pānīyatthāya āgataṃ migaṃ vijjhissāmī’’ti dhanuṃ ādāya migaṃ olokento ekasmiṃ rukkhamūle aṭṭhāsi. Atheko migo sāyanhasamaye pānīyaṃ pātuṃ āgato. So taṃ vijjhi. Migo tattha apatitvā saravegena tajjito lohitena paggharantena palāyi. Pitāputtā naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya taṃ nigrodhaṃ patvā ‘‘idāni akālo, na sakkā gantuṃ, idheva vasissāmā’’ti maṃsaṃ ekamante ṭhapetvā rukkhaṃ āruyha viṭapantare nipajjiṃsu. Brāhmaṇo paccūsasamaye pabujjhitvā migasaddasavanāya sotaṃ odahi.</p>

<p rend="bodytext">Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ. So ahisarīraṃ antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane nisīdi. Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ paṭṭhapesuṃ. Brāhmaṇo taṃ saddaṃ sutvā ‘‘ko nu kho esa, jānissāmi na’’nti cintetvā ‘‘putta, puttā’’ti vatvāpi puttaṃ pabodhetuṃ asakkonto ‘‘sayatu esa, kilanto bhavissati, ahameva gamissāmī’’ti rukkhā oruyha tassa santikaṃ agamāsi. Nāgamāṇavikā taṃ disvā saddhiṃ tūriyehi bhūmiyaṃ nimujjitvā attano nāgabhavanameva gatā. Bodhisatto ekakova <pb ed="P" n="6.0171" /><pb ed="M" n="7.0015" /> ahosi. Brāhmaṇo tassa santikaṃ gantvā pucchanto gāthādvayamāha –</p>

<p rend="hangnum" n="22:797"><hi rend="paranum">22:797</hi><hi rend="dot">.</hi></p>

<p rend="gatha1"> ‘‘Pupphābhihārassa vanassa majjhe, ko lohitakkho vitatantaraṃso;</p>

<p rend="gathalast">Kā kambukāyūradharā suvatthā, tiṭṭhanti nāriyo dasa vandamānā.</p>

<p rend="hangnum" n="22:798"><hi rend="paranum">22:798</hi><hi rend="dot">.</hi></p>

<p rend="gatha1"> ‘‘Ko <pb ed="V" n="7.0014" /> tvaṃ brahābāhu vanassa majjhe, virocasi ghatasittova aggi;</p>

<p rend="gathalast">Mahesakkho aññatarosi yakkho, udāhu nāgosi mahānubhāvo’’ti.</p>

<p rend="bodytext">Tattha <hi rend="bold">pupphābhihārassā</hi>ti bodhisattassa pūjanatthāya ābhatena dibbapupphābhihārena samannāgatassa. <hi rend="bold">Ko</hi>ti ko nāma tvaṃ. <hi rend="bold">Lohitakkho</hi>ti rattakkho. <hi rend="bold">Vitatantaraṃso</hi>ti puthulaantaraṃso. <hi rend="bold">Kambukāyūradharā</hi>ti suvaṇṇālaṅkāradharā. <hi rend="bold">Brahābāhū</hi>ti mahābāhu.</p>

<p rend="bodytext">Taṃ sutvā mahāsatto ‘‘sacepi ‘sakkādīsu aññatarohamasmī’ti vakkhāmi, saddahissatevāyaṃ brāhmaṇo, ajja pana mayā saccameva kathetuṃ vaṭṭatī’’ti cintetvā attano nāgarājabhāvaṃ kathento āha –</p>

<p rend="hangnum" n="22:799"><hi rend="paranum">22:799</hi><hi rend="dot">.</hi></p>

<p rend="gatha1"> ‘‘Nāgohamasmi iddhimā, tejassī duratikkamo;</p>

<p rend="gathalast">Ḍaṃseyyaṃ tejasā kuddho, phītaṃ janapadaṃ api.</p>

<p rend="hangnum" n="22:800"><hi rend="paranum">22:800</hi><hi rend="dot">.</hi></p>

<p rend="gatha1"> ‘‘Samuddajā hi me mātā, dhataraṭṭho ca me pitā;</p>

<p rend="gathalast">Sudassanakaniṭṭhosmi, bhūridattoti maṃ vidū’’ti.</p>

<p rend="bodytext">Tattha <hi rend="bold">tejassī</hi>ti visatejena tejavā. <hi rend="bold">Duratikkamo</hi>ti aññena atikkamituṃ asakkuṇeyyo. <hi rend="bold">Ḍaṃseyya</hi>nti sacāhaṃ kuddho phītaṃ janapadaṃ api ḍaṃseyyaṃ, pathaviyaṃ mama dāṭhāya patitamattāya saddhiṃ pathaviyā mama tejena so sabbo janapado bhasmā bhaveyyāti vadati. <hi rend="bold">Sudassanakaniṭṭhosmī</hi>ti ahaṃ mama bhātu sudassanassa kaniṭṭho asmi. <hi rend="bold">Vidū</hi>ti evaṃ mamaṃ pañcayojanasatike nāgabhavane jānantīti.</p>

<p rend="bodytext">Idañca <pb ed="M" n="7.0016" /> pana vatvā mahāsatto cintesi ‘‘ayaṃ brāhmaṇo caṇḍo pharuso, ahituṇḍikassa ārocetvā uposathakammassa me antarāyampi kareyya, yaṃ nūnāhaṃ imaṃ nāgabhavanaṃ netvā mahantaṃ yasaṃ datvā uposathakammaṃ addhaniyaṃ kareyya’’nti. Atha naṃ āha <pb ed="P" n="6.0172" /> ‘‘brāhmaṇa, mahantaṃ te yasaṃ dassāmi, ramaṇīyaṃ nāgabhavanaṃ, ehi tattha gacchāmā’’ti. ‘‘Sāmi, putto me atthi, tasmiṃ gacchante āgamissāmī’’ti. Atha naṃ mahāsatto ‘‘gaccha, brāhmaṇa, ānehi na’’nti vatvā attano āvāsaṃ ācikkhanto āha –</p>

<p rend="hangnum" n="22:801"><hi rend="paranum">22:801</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="7.0015" /> gambhīraṃ sadāvaṭṭaṃ, rahadaṃ bhesmaṃ pekkhasi;</p>

<p rend="gathalast">Esa dibyo mamāvāso, anekasataporiso.</p>

<p rend="hangnum" n="22:802"><hi rend="paranum">22:802</hi><hi rend="dot">.</hi></p>

<p rend="gatha1"> ‘‘Mayūrakoñcābhirudaṃ, nīlodaṃ vanamajjhato;</p>

<p rend="gathalast">Yamunaṃ pavisa mā bhīto, khemaṃ vattavataṃ siva’’nti.</p>

<p rend="bodytext">Tattha <hi rend="bold">sadāvaṭṭa</hi>nti sadā pavattaṃ āvaṭṭaṃ. <hi rend="bold">Bhesma</hi>nti bhayānakaṃ. <hi rend="bold">Pekkhasī</hi>ti yaṃ evarūpaṃ rahadaṃ passasi. <hi rend="bold">Mayūrakoñcābhiruda</hi>nti ubhosu tīresu vanaghaṭāyaṃ vasantehi mayūrehi ca koñcehi ca abhirudaṃ upakūjitaṃ. <hi rend="bold">Nīloda</hi>nti nīlasalilaṃ. <hi rend="bold">Vanamajjhato</hi>ti vanamajjhena sandamānaṃ. <hi rend="bold">Pavisa mā bhīto</hi>ti evarūpaṃ yamunaṃ abhīto hutvā pavisa. <hi rend="bold">Vattavata</hi>nti vattasampannānaṃ ācāravantānaṃ vasanabhūmiṃ pavisa, gaccha, brāhmaṇa, puttaṃ ānehīti.</p>

<p rend="bodytext">Brāhmaṇo gantvā puttassa tamatthaṃ ārocetvā puttaṃ ānesi. Mahāsatto te ubhopi ādāya yamunātīraṃ gantvā tīre ṭhito āha –</p>

<p rend="hangnum" n="22:803"><hi rend="paranum">22:803</hi><hi rend="dot">.</hi></p>

<p rend="gatha1"> ‘‘Tattha patto sānucaro, saha puttena brāhmaṇa;</p>

<p rend="gathalast">Pūjito mayhaṃ kāmehi, sukhaṃ brāhmaṇa vacchasī’’ti.</p>

<p rend="bodytext">Tattha <hi rend="bold">tattha patto</hi>ti tvaṃ amhākaṃ nāgabhavanaṃ patto hutvā. <hi rend="bold">Mayha</hi>nti mama santakehi kāmehi pūjito. <hi rend="bold">Vacchasī</hi>ti tattha nāgabhavane sukhaṃ vasissati.</p>

<p rend="bodytext">Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi. Tesaṃ tattha dibbo attabhāvo pātubhavi. Atha <pb ed="M" n="7.0017" /> nesaṃ mahāsatto dibbasampattiṃ datvā cattāri cattāri nāgakaññāsatāni adāsi. Te mahāsampattiṃ anubhaviṃsu. Bodhisattopi appamatto uposathakammaṃ akāsi. Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā ‘‘yena te attho, taṃ vadeyyāsi, anukkaṇṭhamāno abhiramā’’ti vatvā somadattenapi saddhiṃ paṭisanthāraṃ katvā attano nivesanaṃ agacchi. Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito <pb ed="P" n="6.0173" /> manussalokaṃ gantukāmo ahosi. Nāgabhavanamassa lokantaranirayo viya alaṅkatapāsādo bandhanāgāraṃ viya alaṅkatanāgakaññā yakkhiniyo viya upaṭṭhahiṃsu. So ‘‘ahaṃ tāva ukkaṇṭhito <pb ed="V" n="7.0016" />, somadattassapi cittaṃ jānissāmī’’ti tassa santikaṃ gantvā āha ‘‘kiṃ, tāta, ukkaṇṭhasī’’ti? ‘‘Kasmā ukkaṇṭhissāmi na ukkaṇṭhāmi, tvaṃ pana ukkaṇṭhasi, tātā’’ti? ‘‘Āma tātā’’ti. ‘‘Kiṃkāraṇā’’ti. ‘‘Tava mātu ceva bhātubhaginīnañca adassanena ukkaṇṭhāmi, ehi, tāta somadatta, gacchāmā’’ti. So ‘‘na gacchāmī’’ti vatvāpi punappunaṃ pitarā yāciyamāno ‘‘sādhū’’ti sampaṭicchi.</p>

<p rend="bodytext">Brāhmaṇo ‘‘puttassa tāva me mano laddho, sace panāhaṃ bhūridattassa ‘ukkaṇṭhitomhī’ti vakkhāmi, atirekataraṃ me yasaṃ dassati, evaṃ me gamanaṃ na bhavissati. Ekena pana upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ gantvā uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ sampattiṃ pahāya saggatthāya uposathakammaṃ karosi, kimaṅgaṃ pana mayaṃyeva paradhanena jīvikaṃ kappema, ahampi manussalokaṃ gantvā ñātake disvā pabbajitvā samaṇadhammaṃ karissāmī’ti naṃ saññāpessāmi. Atha me so gamanaṃ anujānissatī’’ti cintetvā ekadivasaṃ tenāgantvā ‘‘kiṃ, brāhmaṇa, ukkaṇṭhasī’’ti pucchito ‘‘tumhākaṃ santikā amhākaṃ na kiñci parihāyatī’’ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –</p>

<p rend="hangnum" n="22:804"><hi rend="paranum">22:804</hi><hi rend="dot">.</hi></p>

<p rend="gatha1"> ‘‘Samā samantaparito, pahūtatagarā mahī;</p>

<p rend="gathalast">Indagopakasañchannā, sobhati harituttamā.</p>

<p rend="hangnum" n="22:805"><hi rend="paranum">22:805</hi><hi rend="dot">.</hi></p>

<p rend="gatha1"> ‘‘Rammāni <pb ed="M" n="7.0018" /> vanacetyāni, rammā haṃsūpakūjitā;</p>

<p rend="gathalast">Opupphapaddhā tiṭṭhanti, pokkharañño sunimmitā.</p>

<p rend="hangnum" n="22:806"><hi rend="paranum">22:806</hi><hi rend="dot">.</hi></p>

<p rend="gatha1"> ‘‘Aṭṭhaṃsā sukatā thambhā, sabbe veḷuriyāmayā;</p>

<p rend="gathalast">Sahassathambhā pāsādā, pūrā kaññāhi jotare.</p>

<p rend="hangnum" n="22:807"><hi rend="paranum">22:807</hi><hi rend="dot">.</hi></p>

<p rend="gatha1"> ‘‘Vimānaṃ <pb ed="P" n="6.0174" /> upapannosi, dibyaṃ puññehi attano;</p>

<p rend="gathalast">Asambādhaṃ sivaṃ rammaṃ, accantasukhasaṃhitaṃ.</p>

<p rend="hangnum" n="22:808"><hi rend="paranum">22:808</hi><hi rend="dot">.</hi></p>

<p rend="gatha1"> ‘‘Maññe sahassanettassa, vimānaṃ nābhikaṅkhasi;</p>

<p rend="gathalast">Iddhī hi tyāyaṃ vipulā, sakkasseva jutīmato’’ti.</p>

<p rend="bodytext">Tattha <pb ed="V" n="7.0017" /><hi rend="bold">samā samantaparito</hi>ti parisamantato sabbadisābhāgesu ayaṃ tava nāgabhavane mahī suvaṇṇarajatamaṇi muttāvālukāparikiṇṇā samatalā. <hi rend="bold">Pahūtatagarā mahī</hi>ti bahukehi tagaragacchehi samannāgatā. <hi rend="bold">Indagopakasañchannā</hi>ti suvaṇṇaindagopakehi sañchannā. <hi rend="bold">Sobhati harituttamā</hi>ti haritavaṇṇadabbatiṇasañchannā sobhatīti attho. <hi rend="bold">Vanacetyānī</hi>ti vanaghaṭā. <hi rend="bold">Opupphapaddhā</hi>ti pupphitvā patitehi padumapattehi sañchannā udakapiṭṭhā. <hi rend="bold">Sunimmitā</hi>ti tava puññasampattiyā suṭṭhu nimmitā. <hi rend="bold">Aṭṭhaṃsā</hi>ti tava vasanapāsādesu aṭṭhaṃsā sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi pūrā vijjotanti. <hi rend="bold">Upapannosī</hi>ti evarūpe vimāne nibbattosīti attho. <hi rend="bold">Sahassanettassa vimāna</hi>nti sakkassa vejayantapāsādaṃ. <hi rend="bold">Iddhī hi tyāyaṃ vipulā</hi>ti yasmā tavāyaṃ vipulā iddhi, tasmā tvaṃ tena uposathakammena sakkassa vimānampi na patthesi, aññaṃ tato uttari mahantaṃ ṭhānaṃ patthesīti maññāmi.</p>

<p rend="bodytext">Taṃ sutvā mahāsatto ‘‘mā hevaṃ, brāhmaṇa, avaca, sakkassa yasaṃ paṭicca amhākaṃ yaso sinerusantike sāsapo viya, mayaṃ tassa paricārakepi na agghāmā’’ti vatvā gāthamāha –</p>

<p rend="hangnum" n="22:809"><hi rend="paranum">22:809</hi><hi rend="dot">.</hi></p>

<p rend="gatha1"> ‘‘Manasāpi na pattabbo, ānubhāvo jutīmato;</p>

<p rend="gathalast">Paricārayamānānaṃ, saindānaṃ vasavattina’’nti.</p>

<p rend="bodytext">Tassattho <pb ed="M" n="7.0019" /> – brāhmaṇa, sakkassa yaso nāma ekaṃ dve tayo cattāro vā divase ‘‘ettako siyā’’ti manasā cintentenapi na abhipattabbo. Yepi naṃ cattāro mahārājāno paricārenti, tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti.</p>

<p rend="bodytext">Evañca pana vatvā ‘‘idaṃ te maññe sahassanettassa vimāna’’nti vacanaṃ sutvā ahaṃ taṃ anussariṃ. ‘‘Ahañhi vejayantaṃ patthento uposathakammaṃ karomī’’ti tassa attano patthanaṃ ācikkhanto āha –</p>

<p rend="hangnum" n="22:810"><hi rend="paranum">22:810</hi><hi rend="dot">.</hi></p>

<p rend="gatha1"> ‘‘Taṃ vimānaṃ abhijjhāya, amarānaṃ sukhesinaṃ;</p>

<p rend="gathalast">Uposathaṃ upavasanto, semi vammikamuddhanī’’ti.</p>

<p rend="bodytext">Tattha <pb ed="V" n="7.0018" /><pb ed="P" n="6.0175" /><hi rend="bold">abhijjhāyā</hi>ti patthetvā. <hi rend="bold">Amarāna</hi>nti dīghāyukānaṃ devānaṃ. <hi rend="bold">Sukhesina</hi>nti esitasukhānaṃ sukhe patiṭṭhitānaṃ.</p>

<p rend="bodytext">Kaṃ sutvā brāhmaṇo ‘‘idāni me okāso laddho’’ti somanassappatto gantuṃ āpucchanto gāthādvayamāha –</p>

<p rend="hangnum" n="22:811"><hi rend="paranum">22:811</hi><hi rend="dot">.</hi></p>

<p rend="gatha1"> ‘‘Ahañca migamesāno, saputto pāvisiṃ vanaṃ;</p>

<p rend="gathalast">Taṃ maṃ mataṃ vā jīvaṃ vā, nābhivedenti ñātakā.</p>

<p rend="hangnum" n="22:812"><hi rend="paranum">22:812</hi><hi rend="dot">.</hi></p>

<p rend="gatha1"> ‘‘Āmantaye bhūridattaṃ, kāsiputtaṃ yasassinaṃ;</p>

<p rend="gathalast">Tayā no samanuññātā, api passemu ñātake’’ti.</p>

<p rend="bodytext">Tattha <hi rend="bold">nābhivedentī</hi>ti na jānanti, kathentopi nesaṃ natthi. <hi rend="bold">Āmantaye</hi>ti āmantayāmi. <hi rend="bold">Kāsiputta</hi>nti kāsirājadhītāya puttaṃ.</p>

<p rend="bodytext">Tato bodhisatto āha –</p>

<p rend="hangnum" n="22:813"><hi rend="paranum">22:813</hi><hi rend="dot">.</hi></p>

<p rend="gatha1"> ‘‘Eso hi vata me chando, yaṃ vasesi mamantike;</p>

<p rend="gathalast">Na hi etādisā kāmā, sulabhā honti mānuse.</p>

<p rend="hangnum" n="22:814"><hi rend="paranum">22:814</hi><hi rend="dot">.</hi></p>

<p rend="gatha1"> ‘‘Sace tvaṃ nicchase vatthuṃ, mama kāmehi pūjito;</p>

<p rend="gathalast">Mayā tvaṃ samanuññāto, sotthiṃ passāhi ñātake’’ti.</p>

<p rend="bodytext">Mahāsatto <pb ed="M" n="7.0020" /> gāthādvayaṃ vatvā cintesi – ‘‘ayaṃ maṇiṃ nissāya sukhaṃ jīvanto kassaci nācikkhissati, etassa sabbakāmadadaṃ maṇiṃ dassāmī’’ti. Athassa taṃ dadanto āha –</p>

<p rend="hangnum" n="22:815"><hi rend="paranum">22:815</hi><hi rend="dot">.</hi></p>

<p rend="gatha1"> ‘‘Dhārayimaṃ maṇiṃ dibyaṃ, pasuṃ putte ca vindati;</p>

<p rend="gathalast">Arogo sukhito hoti, gacchevādāya brāhmaṇā’’ti.</p>

<p rend="bodytext">Tattha <pb ed="V" n="7.0019" /><hi rend="bold">pasuṃ putte ca vindatī</hi>ti imaṃ maṇiṃ dhārayamāno imassānubhāvena pasuñca putte ca aññañca yaṃ icchati, taṃ sabbaṃ labhati.</p>

<p rend="bodytext">Tato brāhmaṇo gāthamāha –</p>

<p rend="hangnum" n="22:816"><hi rend="paranum">22:816</hi><hi rend="dot">.</hi></p>

<p rend="gatha1"> ‘‘Kusalaṃ paṭinandāmi, bhūridatta vaco tava;</p>

<p rend="gathalast">Pabbajissāmi jiṇṇosmi, na kāme abhipatthaye’’ti.</p>

<p rend="bodytext">Tassattho – bhūridatta, tava vacanaṃ kusalaṃ anavajjaṃ, taṃ paṭinandāmi na paṭikkhipāmi. Ahaṃ pana jiṇṇo asmi, tasmā pabbajissāmi, na kāme abhipatthayāmi, kiṃ me maṇināti.</p>

<p rend="bodytext">Bodhisatto āha –</p>

<p rend="hangnum" n="22:817"><hi rend="paranum">22:817</hi><hi rend="dot">.</hi></p>

<p rend="gatha1"> ‘‘Brahmacariyassa ce bhaṅgo, hoti bhogehi kāriyaṃ;</p>

<p rend="gathalast">Avikampamāno eyyāsi, bahuṃ dassāmi te dhana’’nti.</p>

<p rend="bodytext">Tattha <pb ed="P" n="6.0176" /><hi rend="bold">ce bhaṅgo</hi>ti brahmacariyavāso nāma dukkaro, anabhiratassa brahmacariyassa ce bhaṅgo hoti, tadā gihibhūtassa bhogehi kāriyaṃ hoti, evarūpe kāle tvaṃ nirāsaṅko hutvā mama santikaṃ āgaccheyyāsi, bahuṃ te dhanaṃ dassāmīti.</p>

<p rend="bodytext">Brāhmaṇo āha –</p>

<p rend="hangnum" n="22:818"><hi rend="paranum">22:818</hi><hi rend="dot">.</hi></p>

<p rend="gatha1"> ‘‘Kusalaṃ paṭinandāmi, bhūridatta vaco tava;</p>

<p rend="gathalast">Punapi āgamissāmi, sace attho bhavissatī’’ti.</p>

<p rend="bodytext">Tattha <hi rend="bold">punapī</hi>ti puna api, ayameva vā pāṭho.</p>

<p rend="bodytext">Athassa <pb ed="M" n="7.0021" /> tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi. Tamatthaṃ pakāsento satthā āha –</p>

<p rend="hangnum" n="22:819"><hi rend="paranum">22:819</hi><hi rend="dot">.</hi></p>

<p rend="gatha1"> ‘‘Idaṃ <pb ed="V" n="7.0020" /> vatvā bhūridatto, pesesi caturo jane;</p>

<p rend="gathalast">Etha gacchatha uṭṭhetha, khippaṃ pāpetha brāhmaṇaṃ.</p>

<p rend="hangnum" n="22:820"><hi rend="paranum">22:820</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, uṭṭhāya caturo janā;</p>

<p rend="gathalast">Pesitā bhūridattena, khippaṃ pāpesu brāhmaṇa’’nti.</p>

<p rend="bodytext">Tattha <hi rend="bold">pāpesū</hi>ti yamunāto uttāretvā bārāṇasimaggaṃ pāpayiṃsu, pāpayitvā ca pana ‘‘tumhe gacchathā’’ti vatvā nāgabhavanameva paccāgamiṃsu.</p>

<p rend="bodytext">Brāhmaṇopi ‘‘tāta somadatta, imasmiṃ ṭhāne migaṃ vijjhimhā, imasmiṃ sūkara’’nti puttassa ācikkhanto antarāmagge pokkharaṇiṃ disvā ‘‘tāta somadatta, nhāyāmā’’ti vatvā ‘‘sādhu, tātā’’ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā pokkharaṇītīre ṭhapetvā otaritvā nhāyiṃsu. Tasmiṃ khaṇe tāni antaradhāyitvā nāgabhavanameva agamaṃsu. Paṭhamaṃ nivatthakāsāvapilotikāva nesaṃ sarīre paṭimuñciṃsu, dhanusarasattiyopi pākatikāva ahesuṃ. Somadatto ‘‘nāsitāmhā tayā, tātā’’ti paridevi. Atha naṃ pitā ‘‘mā cintayi, migesu santesu araññe mige vadhitvā jīvikaṃ kappessāmā’’ti assāsesi. Somadattassa mātā tesaṃ āgamanaṃ sutvā paccuggantvā gharaṃ netvā annapānena santappesi. Brāhmaṇo bhuñjitvā niddaṃ okkami. Itarā puttaṃ pucchi ‘‘tāta <pb ed="P" n="6.0177" />, ettakaṃ kālaṃ kuhiṃ gatatthā’’ti? ‘‘Amma, bhūridattanāgarājena amhe nāgabhavanaṃ nītā, tato ukkaṇṭhitvā idāni āgatā’’ti. ‘‘Kiñci pana vo ratanaṃ ābhata’’nti. ‘‘Nābhataṃ ammā’’ti. ‘‘Kiṃ tumhākaṃ tena kiñci na dinna’’nti. ‘‘Amma, bhūridattena me pitu sabbakāmadado maṇi dinno ahosi, iminā pana na gahito’’ti. ‘‘Kiṃkāraṇā’’ti. ‘‘Pabbajissati kirā’’ti. Sā ‘‘ettakaṃ kālaṃ dārake mama bhāraṃ karonto nāgabhavane vasitvā idāni kira pabbajissatī’’ti kujjhitvā vīhibhañjanadabbiyā piṭṭhiṃ pothentī ‘‘are, duṭṭhabrāhmaṇa, pabbajissāmīti kira maṇiratanaṃ na gaṇhasi, atha kasmā apabbajitvā idhāgatosi, nikkhama mama gharā sīgha’’nti santajjesi. Atha naṃ ‘‘bhadde, mā kujjhi, araññe migesu santesu ahaṃ taṃ posessāmī’’ti <pb ed="M" n="7.0022" /> vatvā puttena saddhiṃ araññaṃ gantvā purimaniyāmeneva jīvikaṃ kappesi.</p>

<p rend="bodytext">Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṃ viyūhitvā ekaṃ nāgarājānaṃ sīse gaṇhi. Tadāhi supaṇṇā nāgaṃ gahetuṃ ajānanakāyeva <pb ed="V" n="7.0021" />, pacchā paṇḍarajātake jāniṃsu. So pana taṃ sīse gahetvāpi udake anottharanteyeva ukkhipitvā olambantaṃ ādāya himavantamatthakena pāyāsi. Tadā ceko kāsiraṭṭhavāsī brāhmaṇo isipabbajjaṃ pabbajitvā himavantappadese paṇṇasālaṃ māpetvā paṭivasati. Tassa caṅkamanakoṭiyaṃ mahānigrodharukkho atthi. So tassa mūle divāvihāraṃ karoti. Supaṇṇo nigrodhamatthakena nāgaṃ harati. Nāgo olambanto mokkhatthāya naṅguṭṭhena nigrodhaviṭapaṃ veṭhesi. Supaṇṇo taṃ ajānantova mahabbalatāya ākāse pakkhandiyeva. Nigrodharukkho samūlo uppāṭito. Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ <pb ed="P" n="6.0178" /> khāditvā sarīraṃ samuddakucchimhi chaḍḍesi. Nigrodharukkho patanto mahāsaddamakāsi. Supaṇṇo ‘‘kissa eso saddo’’ti adho olokento nigrodharukkhaṃ disvā ‘‘kuto esa mayā uppāṭito’’ti cintetvā ‘‘tāpasassa caṅkamanakoṭiyā nigrodho eso’’ti tathato ñatvā ‘‘ayaṃ tassa bahūpakāro, ‘akusalaṃ nu kho me pasutaṃ, udāhu no’ti tameva pucchitvā jānissāmī’’ti māṇavakavesena tassa santikaṃ agamāsi.</p>

<p rend="bodytext">Tasmiṃ khaṇe tāpaso taṃ ṭhānaṃ samaṃ karoti. Supaṇṇarājā tāpasaṃ vanditvā ekamantaṃ nisinno ajānanto viya ‘‘kissa ṭhānaṃ, bhante, ida’’nti pucchi. ‘‘Upāsaka, eko supaṇṇo bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi attano mahabbalatāya pakkhantitvā gato, atha nigrodharukkho uppāṭito, idaṃ tassa uppāṭitaṭṭhāna’’nti. ‘‘Kiṃ pana, bhante, tassa supaṇṇassa akusalaṃ hoti, udāhu no’’ti? ‘‘Sace na jānāti, acetanakammaṃ nāma akusalaṃ na hotī’’ti. ‘‘Kiṃ nāgassa pana <pb ed="M" n="7.0023" />, bhante’’ti? ‘‘So imaṃ nāsetuṃ na gaṇhi, mokkhatthāya gaṇhi, tasmā tassapi na hotiyevā’’ti. Supaṇṇo tāpasassa tussitvā ‘‘bhante, ahaṃ so supaṇṇarājā, tumhākañhi pañhaveyyākaraṇena tuṭṭho. Tumhe araññe vasatha, ahañcekaṃ alampāyanamantaṃ jānāmi, anaggho manto. Tamahaṃ tumhākaṃ ācariyabhāgaṃ katvā dammi, paṭiggaṇhatha na’’nti āha. ‘‘Alaṃ mayhaṃ mantena, gacchatha tumhe’’ti. So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.</p>

<p rend="centre">Garuḷakaṇḍaṃ niṭṭhitaṃ.</p>

<p rend="subhead">Kīḷanakaṇḍaṃ</p>

<p rend="bodytext">Tasmiṃ <pb ed="V" n="7.0022" /> kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno ‘‘kiṃ me idha vāsena, araññaṃ pavisitvā mataṃ seyyo’’ti nikkhamitvā vanaṃ pavisitvā anupubbena taṃ assamapadaṃ patvā tāpasaṃ vattasampadāya ārādhesi. Tāpaso ‘‘ayaṃ brāhmaṇo mayhaṃ ativiya upakārako, supaṇṇarājena dinnaṃ dibbamantamassa dassāmī’’ti cintetvā ‘‘brāhmaṇa, ahaṃ alampāyanamantaṃ jānāmi, taṃ te dammi, gaṇhāhi na’’nti vatvā ‘‘alaṃ, bhante, na mayhaṃ mantenattho’’ti <pb ed="P" n="6.0179" /> vuttepi punappunaṃ vatvā nippīḷetvā sampaṭicchāpetvā adāsiyeva. Tassa ca mantassa anucchavikāni osadhāni ceva mantupacārañca sabbaṃ kathesi. Brāhmaṇo ‘‘laddho me jīvitupāyo’’ti katipāhaṃ vasitvā ‘‘vātābādho me, bhante, bādhatī’’ti apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena yamunāya tīraṃ patvā taṃ mantaṃ sajjhāyanto mahāmaggaṃ gacchati.</p>

<p rend="bodytext">Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ parivāretvā siriṃ pavesayamānā nisīdiṃsu. Brāhmaṇopi mantaṃ sajjhāyanto taṃ ṭhānaṃ pāpuṇi. Tā mantasaddaṃ sutvāva ‘‘iminā supaṇṇena bhavitabba’’nti maraṇabhayatajjitā maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu. Brāhmaṇopi maṇiratanaṃ disvā ‘‘idāneva me manto samiddho’’ti tuṭṭhamānaso <pb ed="M" n="7.0024" /> maṇiratanaṃ ādāya pāyāsi. Tasmiṃ khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe taṃ maṇiratanaṃ disvā puttaṃ āha ‘‘tāta, nanu eso amhākaṃ bhūridattena dinno maṇī’’ti? ‘‘Āma, tāta, eso maṇī’’ti. ‘‘Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ maṇiratana’’nti. ‘‘Tāta, pubbe bhūridattena dīyamānaṃ na gaṇhi, idāni panesa brāhmaṇo taññeva vañcessati, tuṇhī hohī’’ti. Brāhmaṇo ‘‘hotu, tāta, passasi etassa vā mama vā vañcanabhāva’’nti alampāyanena saddhiṃ sallapanto āha –</p>

<p rend="hangnum" n="22:821"><hi rend="paranum">22:821</hi><hi rend="dot">.</hi></p>

<p rend="gatha1"> ‘‘Maṇiṃ paggayha maṅgalyaṃ, sādhuvittaṃ manoramaṃ;</p>

<p rend="gathalast">Selaṃ byañjanasampannaṃ, ko imaṃ maṇimajjhagā’’ti.</p>

<p rend="bodytext">Tattha <pb ed="V" n="7.0023" /><hi rend="bold">maṅgalya</hi>nti maṅgalasammataṃ sabbakāmadadaṃ. <hi rend="bold">Ko ima</hi>nti kuhiṃ imaṃ maṇiṃ adhigatosi.</p>

<p rend="bodytext">Tato <pb ed="P" n="6.0180" /> alampāyano gāthamāha –</p>

<p rend="hangnum" n="22:822"><hi rend="paranum">22:822</hi><hi rend="dot">.</hi></p>

<p rend="gatha1"> ‘‘Lohitakkhasahassāhi, samantā parivāritaṃ;</p>

<p rend="gathalast">Ajja kālaṃ pathaṃ gacchaṃ, ajjhagāhaṃ maṇiṃ ima’’nti.</p>

<p rend="bodytext">Tassattho – ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi nāgamāṇavikāhi samantā parivāritaṃ imaṃ maṇiṃ ajjhagā. Maṃ disvā hi sabbāva etā bhayatajjitā imaṃ chaḍḍetvā palātāti.</p>

<p rend="bodytext">Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –</p>

<p rend="hangnum" n="22:823"><hi rend="paranum">22:823</hi><hi rend="dot">.</hi></p>

<p rend="gatha1"> ‘‘Sūpaciṇṇo ayaṃ selo, accito mānito sadā;</p>

<p rend="gathalast">Sudhārito sunikkhitto, sabbatthamabhisādhaye.</p>

<p rend="hangnum" n="22:824"><hi rend="paranum">22:824</hi><hi rend="dot">.</hi></p>

<p rend="gatha1"> ‘‘Upacāravipannassa, nikkhepe dhāraṇāya vā;</p>

<p rend="gathalast">Ayaṃ selo vināsāya, pariciṇṇo ayoniso.</p>

<p rend="hangnum" n="22:825"><hi rend="paranum">22:825</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0025" /> imaṃ akusalo dibyaṃ, maṇiṃ dhāretumāraho;</p>

<p rend="gathalast">Paṭipajja sataṃ nikkhaṃ, dehimaṃ ratanaṃ mama’’nti.</p>

<p rend="bodytext">Tattha <hi rend="bold">sabbattha</hi>nti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ suṭṭhu dhāretuṃ suṭṭhu nikkhipituṃ jānāti, tasseva sūpaciṇṇo accito mānito sudhārito sunikkhitto ayaṃ selo sabbaṃ atthaṃ sādhetīti attho. <hi rend="bold">Upacāravipannassā</hi>ti yo pana upacāravipanno hoti, tasseso anupāyena pariciṇṇo vināsameva vahatīti vadati. <hi rend="bold">Dhāretumāraho</hi>ti dhāretuṃ araho. <hi rend="bold">Paṭipajja sataṃ nikkha</hi>nti amhākaṃ gehe bahū maṇī, mayametaṃ gahetuṃ jānāma. Ahaṃ te nikkhasataṃ dassāmi, taṃ paṭipajja, dehi imaṃ maṇiratanaṃ mamanti. Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṃ jānāti <pb ed="V" n="7.0024" />. Tenassa etadahosi ‘‘ahaṃ sasīsaṃ nhatvā maṇiṃ udakena paripphositvā ‘nikkhasataṃ me dehī’ti vakkhāmi, athesa me dassati, tamahaṃ etassa dassāmī’’ti. Tasmā sūro hutvā evamāha.</p>

<p rend="bodytext">Tato alampāyano gāthamāha –</p>

<p rend="hangnum" n="22:826"><hi rend="paranum">22:826</hi><hi rend="dot">.</hi></p>

<p rend="gatha1"> ‘‘Na ca myāyaṃ maṇī keyyo, gohi vā ratanehi vā;</p>

<p rend="gathalast">Selo byañjanasampanno, neva keyyo maṇi mamā’’ti.</p>

<p rend="bodytext">Tattha <hi rend="bold">na ca myāya</hi>nti ayaṃ maṇi mama santako kenaci vikkiṇitabbo nāma na hoti. <hi rend="bold">Neva keyyo</hi>ti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.</p>

<p rend="bodytext">Nesādabrāhmaṇo <pb ed="P" n="6.0181" /> āha –</p>

<p rend="hangnum" n="22:827"><hi rend="paranum">22:827</hi><hi rend="dot">.</hi></p>

<p rend="gatha1"> ‘‘No ce tayā maṇī keyyo, gohi vā ratanehi vā;</p>

<p rend="gathalast">Atha kena maṇī keyyo, taṃ me akkhāhi pucchito’’ti.</p>

<p rend="bodytext">Alampāyano āha –</p>

<p rend="hangnum" n="22:828"><hi rend="paranum">22:828</hi><hi rend="dot">.</hi></p>

<p rend="gatha1"> ‘‘Yo me saṃse mahānāgaṃ, tejassiṃ duratikkamaṃ;</p>

<p rend="gathalast">Tassa dajjaṃ imaṃ selaṃ, jalantamiva tejasā’’ti.</p>

<p rend="bodytext">Tattha <hi rend="bold">jalantamiva tejasā</hi>ti pabhāya jalantaṃ viya.</p>

<p rend="bodytext">Nesādabrāhmaṇo <pb ed="M" n="7.0026" /> āha –</p>

<p rend="hangnum" n="22:829"><hi rend="paranum">22:829</hi><hi rend="dot">.</hi></p>

<p rend="gatha1"> ‘‘Ko nu brāhmaṇavaṇṇena, supaṇṇo patataṃ varo;</p>

<p rend="gathalast">Nāgaṃ jigīsamanvesi, anvesaṃ bhakkhamattano’’ti.</p>

<p rend="bodytext">Tattha <pb ed="V" n="7.0025" /><hi rend="bold">ko nū</hi>ti idaṃ nesādabrāhmaṇo ‘‘attano bhakkhaṃ anvesantena garuḷena bhavitabba’’nti cintetvā evamāha.</p>

<p rend="bodytext">Alampāyano evamāha –</p>

<p rend="hangnum" n="22:830"><hi rend="paranum">22:830</hi><hi rend="dot">.</hi></p>

<p rend="gatha1"> ‘‘Nāhaṃ dijādhipo homi, adiṭṭho garuḷo mayā;</p>

<p rend="gathalast">Āsīvisena vittoti, vejjo brāhmaṇa maṃ vidū’’ti.</p>

<p rend="bodytext">Tattha <hi rend="bold">maṃ vidū</hi>ti maṃ ‘‘esa āsīvisena vittako alampāyano nāma vejjo’’ti jānanti.</p>

<p rend="bodytext">Nesādabrāhmaṇo āha –</p>

<p rend="hangnum" n="22:831"><hi rend="paranum">22:831</hi><hi rend="dot">.</hi></p>

<p rend="gatha1"> ‘‘Kiṃ nu tuyhaṃ phalaṃ atthi, kiṃ sippaṃ vijjate tava;</p>

<p rend="gathalast">Kismiṃ vā tvaṃ paratthaddho, uragaṃ nāpacāyasī’’ti.</p>

<p rend="bodytext">Tattha <hi rend="bold">kismiṃ vā tvaṃ paratthaddho</hi>ti tvaṃ kismiṃ vā upatthaddho hutvā, kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.</p>

<p rend="bodytext">So attano balaṃ dīpento āha –</p>

<p rend="hangnum" n="22:832"><hi rend="paranum">22:832</hi><hi rend="dot">.</hi></p>

<p rend="gatha1"> ‘‘Āraññikassa isino, cirarattaṃ tapassino;</p>

<p rend="gathalast">Supaṇṇo kosiyassakkhā, visavijjaṃ anuttaraṃ.</p>

<p rend="hangnum" n="22:833"><hi rend="paranum">22:833</hi><hi rend="dot">.</hi></p>

<p rend="gatha1"> ‘‘Taṃ bhāvitattaññataraṃ, sammantaṃ pabbatantare;</p>

<p rend="gathalast">Sakkaccaṃ taṃ upaṭṭhāsiṃ, rattindivamatandito.</p>

<p rend="hangnum" n="22:834"><hi rend="paranum">22:834</hi><hi rend="dot">.</hi></p>

<p rend="gatha1"> ‘‘So tadā pariciṇṇo me, vattavā brahmacariyavā;</p>

<p rend="gathalast">Dibbaṃ pātukarī mantaṃ, kāmasā bhagavā mama.</p>

<p rend="hangnum" n="22:835"><hi rend="paranum">22:835</hi><hi rend="dot">.</hi></p>

<p rend="gatha1"> ‘‘Tyāhaṃ <pb ed="V" n="7.0026" /><pb ed="P" n="6.0182" /> mante paratthaddho, nāhaṃ bhāyāmi bhoginaṃ;</p>

<p rend="gathalast">Ācariyo visaghātānaṃ, alampānoti maṃ vidū’’ti.</p>

<p rend="bodytext">Tattha <pb ed="M" n="7.0027" /><hi rend="bold">kosiyassakkhā</hi>ti kosiyagottassa isino supaṇṇo ācikkhi. Tena akkhātakāraṇaṃ pana sabbaṃ vitthāretvā kathetabbaṃ. <hi rend="bold">Bhāvitattaññatara</hi>nti bhāvitattānaṃ isīnaṃ aññataraṃ. <hi rend="bold">Sammanta</hi>nti vasantaṃ. <hi rend="bold">Kāmasā</hi>ti attano icchāya. <hi rend="bold">Mamā</hi>ti taṃ mantaṃ mayhaṃ pakāsesi. <hi rend="bold">Tyāhaṃ mante, paratthaddho</hi>ti ahaṃ te mante upatthaddho nissito. <hi rend="bold">Bhogina</hi>nti nāgānaṃ. <hi rend="bold">Visaghātāna</hi>nti visaghātakavejjānaṃ.</p>

<p rend="bodytext">Taṃ sutvā nesādabrāhmaṇo cintesi ‘‘ayaṃ alampāyano yvāssa nāgaṃ dasseti, tassa maṇiratanaṃ dassati, bhūridattamassa dassetvā maṇiṃ gaṇhissāmī’’ti. Tato puttena saddhiṃ mantento gāthamāha –</p>

<p rend="hangnum" n="22:836"><hi rend="paranum">22:836</hi><hi rend="dot">.</hi></p>

<p rend="gatha1"> ‘‘Gaṇhāmase maṇiṃ tāta, somadatta vijānahi;</p>

<p rend="gathalast">Mā daṇḍena siriṃ pattaṃ, kāmasā pajahimhase’’ti.</p>

<p rend="bodytext">Tattha <hi rend="bold">gaṇhāmase</hi>ti gaṇhāma. <hi rend="bold">Kāmasā</hi>ti attano ruciyā daṇḍena paharitvā mā jahāma.</p>

<p rend="bodytext">Somadatto āha –</p>

<p rend="hangnum" n="22:837"><hi rend="paranum">22:837</hi><hi rend="dot">.</hi></p>

<p rend="gatha1"> ‘‘Sakaṃ nivesanaṃ pattaṃ, yo taṃ brāhmaṇa pūjayi;</p>

<p rend="gathalast">Evaṃ kalyāṇakārissa, kiṃ mohā dubbhimicchasi.</p>

<p rend="hangnum" n="22:838"><hi rend="paranum">22:838</hi><hi rend="dot">.</hi></p>

<p rend="gatha1"> ‘‘Sace tvaṃ dhanakāmosi, bhūridatto padassati;</p>

<p rend="gathalast">Tameva gantvā yācassu, bahuṃ dassati te dhana’’nti.</p>

<p rend="bodytext">Tattha <hi rend="bold">pūjayī</hi>ti dibbakāmehi pūjayittha. <hi rend="bold">Dubbhimicchasī</hi>ti kiṃ tathārūpassa mittassa dubbhikammaṃ kātuṃ icchasi tātāti.</p>

<p rend="bodytext">Brāhmaṇo āha –</p>

<p rend="hangnum" n="22:839"><hi rend="paranum">22:839</hi><hi rend="dot">.</hi></p>

<p rend="gatha1"> ‘‘Hatthagataṃ <pb ed="V" n="7.0027" /> pattagataṃ, nikiṇṇaṃ khādituṃ varaṃ;</p>

<p rend="gathalast">Mā no sandiṭṭhiko attho, somadatta upaccagā’’ti.</p>

<p rend="bodytext">Tattha <hi rend="bold">hatthagata</hi>nti tāta somadatta, tvaṃ taruṇako lokapavattiṃ na jānāsi. Yañhi hatthagataṃ vā hoti pattagataṃ vā purato vā nikiṇṇaṃ ṭhapitaṃ, tadeva me khādituṃ varaṃ, na dūre ṭhitaṃ.</p>

<p rend="bodytext">Somadatto <pb ed="P" n="6.0183" /><pb ed="M" n="7.0028" /> āha –</p>

<p rend="hangnum" n="22:840"><hi rend="paranum">22:840</hi><hi rend="dot">.</hi></p>

<p rend="gatha1"> ‘‘Paccati niraye ghore, mahissamapi vivarati;</p>

<p rend="gathalast">Mittadubbhī hitaccāgī, jīvarevāpi sussati.</p>

<p rend="hangnum" n="22:841"><hi rend="paranum">22:841</hi><hi rend="dot">.</hi></p>

<p rend="gatha1"> ‘‘Sace tvaṃ dhanakāmosi, bhūridatto padassati;</p>

<p rend="gathalast">Maññe attakataṃ veraṃ, na ciraṃ vedayissasī’’ti.</p>

<p rend="bodytext">Tattha <hi rend="bold">mahissamapi vivaratī</hi>ti tāta, mittadubbhino jīvantasseva pathavī bhijjitvā vivaraṃ deti. <hi rend="bold">Hitaccāgī</hi>ti attano hitapariccāgī. <hi rend="bold">Jīvarevāpi sussatī</hi>ti jīvamānova sussati, manussapeto hoti. <hi rend="bold">Attakataṃ vera</hi>nti attanā kataṃ pāpaṃ. <hi rend="bold">Na cira</hi>nti na cirasseva vedayissasīti maññāmi.</p>

<p rend="bodytext">Brāhmaṇo āha –</p>

<p rend="hangnum" n="22:842"><hi rend="paranum">22:842</hi><hi rend="dot">.</hi></p>

<p rend="gatha1"> ‘‘Mahāyaññaṃ yajitvāna, evaṃ sujjhanti brāhmaṇā;</p>

<p rend="gathalast">Mahāyaññaṃ yajissāma, evaṃ mokkhāma pāpakā’’ti.</p>

<p rend="bodytext">Tattha <hi rend="bold">sujjhantī</hi>ti tāta somadatta, tvaṃ daharo na kiñci jānāsi, brāhmaṇā nāma yaṃ kiñci pāpaṃ katvā yaññena sujjhantīti dassento evamāha.</p>

<p rend="bodytext">Somadatto āha –</p>

<p rend="hangnum" n="22:843"><hi rend="paranum">22:843</hi><hi rend="dot">.</hi></p>

<p rend="gatha1"> ‘‘Handa <pb ed="V" n="7.0028" /> dāni apāyāmi, nāhaṃ ajja tayā saha;</p>

<p rend="gathalast">Padampekaṃ na gaccheyyaṃ, evaṃ kibbisakārinā’’ti.</p>

<p rend="bodytext">Tattha <hi rend="bold">apāyāmī</hi>ti apagacchāmi, palāyāmīti attho.</p>

<p rend="bodytext">Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena saddena devatā ujjhāpetvā ‘‘evarūpena pāpakārinā saddhiṃ na gamissāmī’’ti pitu passantasseva palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji. Tamatthaṃ pakāsento satthā āha –</p>

<p rend="hangnum" n="22:844"><hi rend="paranum">22:844</hi><hi rend="dot">.</hi></p>

<p rend="gatha1"> ‘‘Idaṃ <pb ed="M" n="7.0029" /> vatvāna pitaraṃ, somadatto bahussuto;</p>

<p rend="gathalast">Ujjhāpetvāna bhūtāni, tamhā ṭhānā apakkamī’’ti.</p>

<p rend="bodytext">Nesādabrāhmaṇo ‘‘somadatto ṭhapetvā attano gehaṃ kuhiṃ gamissatī’’ti cintento alampāyanaṃ thokaṃ anattamanaṃ disvā ‘‘alampāyana <pb ed="P" n="6.0184" />, mā cintayi, dassessāmi te bhūridatta’’nti taṃ ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ nāgarājānaṃ disvā avidūre ṭhito hatthaṃ pasāretvā dve gāthā abhāsi –</p>

<p rend="hangnum" n="22:845"><hi rend="paranum">22:845</hi><hi rend="dot">.</hi></p>

<p rend="gatha1"> ‘‘Gaṇhāhetaṃ mahānāgaṃ, āharetaṃ maṇiṃ mama;</p>

<p rend="gathalast">Indagopakavaṇṇābho, yassa lohitako siro.</p>

<p rend="hangnum" n="22:846"><hi rend="paranum">22:846</hi><hi rend="dot">.</hi></p>

<p rend="gatha1"> ‘‘Kappāsapicurāsīva, eso kāyo padissati;</p>

<p rend="gathalast">Vammikaggagato seti, taṃ tvaṃ gaṇhāhi brāhmaṇā’’ti.</p>

<p rend="bodytext">Tattha <hi rend="bold">indagopakavaṇṇābho</hi>ti indagopakavaṇṇo viya ābhāsati. <hi rend="bold">Kappāsapicurāsīvā</hi>ti suvihitassa kappāsapicuno rāsi viya.</p>

<p rend="bodytext">Atha mahāsatto akkhīni ummīletvā nesādabrāhmaṇaṃ disvā ‘‘ayaṃ uposathassa me antarāyaṃ kareyyāti imaṃ nāgabhavanaṃ netvā mahāsampattiyā patiṭṭhāpesiṃ. Mayā dīyamānaṃ maṇiṃ gaṇhituṃ na icchi. Idāni pana ahituṇḍikaṃ gahetvā āgacchati. Sacāhaṃ imassa mittadubbhino <pb ed="V" n="7.0029" /> kujjheyyaṃ, sīlaṃ me khaṇḍaṃ bhavissati. Mayā kho pana paṭhamaññeva caturaṅgasamannāgato uposatho adhiṭṭhito, so yathādhiṭṭhitova hotu, alampāyano maṃ chindatu vā pacatu vā, sūlena vā vijjhatu, nevassa kujjhissāmī’’ti cintetvā ‘‘sace kho panāhaṃ ime olokessāmi, bhasmā bhaveyyuṃ. Maṃ pothentepi na kujjhissāmi na olokessāmī’’ti akkhīni nimīletvā adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā nipajji. Nesādabrāhmaṇopi ‘‘bho alampāyana, imaṃ nāgaṃ gaṇhāhi, dehi me maṇi’’nti āha. Alampāyano nāgaṃ disvā tuṭṭho maṇiṃ kismiñci agaṇetvā ‘‘gaṇha, brāhmaṇā’’ti tassa hatthe khipi. So tassa hatthato gaḷitvā pathaviyaṃ pati. Patitamattova pathaviṃ pavisitvā nāgabhavanameva gato.</p>

<p rend="bodytext">Brāhmaṇo <pb ed="M" n="7.0030" /> maṇiratanato bhūridattena saddhiṃ mittabhāvato puttatoti tīhi parihāyi. So ‘‘nippaccayo jātomhi, puttassa me vacanaṃ na kata’’nti paridevanto gehaṃ agamāsi. Alampāyanopi <pb ed="P" n="6.0185" /> dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi. Sucijātiko nāgarājā sīlabhedabhayena akujjhitvā akkhīnipi na ummīlesi. Atha naṃ osadhamantaṃ katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni viya ahesuṃ. Puna naṅguṭṭhe gahetvā dussaṃ pothento viya pothesi. Mahāsatto evarūpaṃ dukkhaṃ anubhavantopi neva kujjhi. Tamatthaṃ pakāsento satthā āha –</p>

<p rend="hangnum" n="22:847"><hi rend="paranum">22:847</hi><hi rend="dot">.</hi></p>

<p rend="gatha1"> ‘‘Athosadhehi dibbehi, jappaṃ mantapadāni ca;</p>

<p rend="gathalast">Evaṃ taṃ asakkhi satthuṃ, katvā parittamattano’’ti.</p>

<p rend="bodytext">Tattha <hi rend="bold">asakkhī</hi>ti sakkhi. <hi rend="bold">Satthu</hi>nti gaṇhituṃ.</p>

<p rend="bodytext">Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi, sarīrassa mahantatāya tattha na pavisati. Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā gāmamajjhe otāretvā ‘‘nāgassa naccaṃ daṭṭhukāmā āgacchantū’’ti saddamakāsi. Sakalagāmavāsino sannipatiṃsu. Tasmiṃ khaṇe alampāyano ‘‘nikkhama mahānāgā’’ti <pb ed="V" n="7.0030" /> āha. Mahāsatto cintesi ‘‘ajja mayā parisaṃ tosentena kīḷituṃ vaṭṭati. Evaṃ alampāyano bahuṃ dhanaṃ labhitvā tuṭṭho maṃ vissajjessati. Yaṃ yaṃ esa maṃ kāreti, taṃ taṃ karissāmī’’ti. Atha naṃ so peḷato nīharitvā ‘‘mahā hohī’’ti āha. So mahā ahosi, ‘‘khuddako, vaṭṭo, vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava, dasa vīsati, tiṃsati, cattālīsa, paṇṇāsapphaṇo, satapphaṇo, ucco, nīco, dissamānakāyo, adissamānakāyo, dissamānaupaḍḍhakāyo <pb ed="M" n="7.0031" />, nīlo, pīto, lohito, odāto, mañjaṭṭhiko hohi, aggijālaṃ vissajjehi, udakaṃ, dhūmaṃ vissajjehī’’ti. Mahāsatto imesupi ākāresu vuttavutte <pb ed="P" n="6.0186" /> attabhāve nimminitvā naccaṃ dassesi. Taṃ disvā koci assūni sandhāretuṃ nāsakkhi.</p>

<p rend="bodytext">Manussā bahūni hiraññasuvaṇṇavatthālaṅkārādīni adaṃsu. Iti tasmiṃ gāme sahassamattaṃ labhi. So kiñcāpi mahāsattaṃ gaṇhanto ‘‘sahassaṃ labhitvā taṃ vissajjessāmī’’ti āha, taṃ pana dhanaṃ labhitvā ‘‘gāmakepi tāva mayā ettakaṃ dhanaṃ laddhaṃ, nagare kira bahuṃ labhissāmī’’ti dhanalobhena taṃ na muñci. So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi. Nāgarājassa pana madhulāje deti, maṇḍūke māretvā deti, so gocaraṃ na gaṇhāti avissajjanabhayena. Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ kīḷāpesi. Pannarasauposathadivase pana ‘‘ajja tumhākaṃ santike kīḷāpessāmī’’ti rañño ārocāpesi. Rājā nagare bheriṃ carāpetvā mahājanaṃ sannipātāpesi. Rājaṅgaṇe mañcātimañcaṃ bandhiṃsu.</p>

<p rend="centre">Kīḷanakhaṇḍaṃ niṭṭhitaṃ.</p>

<p rend="subhead">Nagarapavesanakaṇḍaṃ</p>

<p rend="bodytext">Alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā purisena asinā dakkhiṇabāhuṃ chinditvā lohitena paggharantena nīyamānaṃ. Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni. Athassā etadahosi ‘‘mayā kakkhaḷo pāpasupino diṭṭho, catunnaṃ vā me puttānaṃ dhataraṭṭhassa rañño vā mama vā paripanthena bhavitabba’’nti. Apica kho pana mahāsattameva ārabbha atirekataraṃ cintesi. Kiṃkāraṇā <pb ed="V" n="7.0031" />? Sesā attano nāgabhavane vasanti, itaro pana sīlajjhāsayattā manussalokaṃ gantvā uposathakammaṃ karoti. Tasmā ‘‘kacci nu kho me puttaṃ ahituṇḍiko vā supaṇṇo vā gaṇheyyā’’ti tasseva atirekataraṃ cintesi <pb ed="M" n="7.0032" />. Tato aḍḍhamāse atikkante ‘‘mama putto aḍḍhamāsātikkamena maṃ vinā vattituṃ na sakkoti, addhāssa kiñci <pb ed="P" n="6.0187" /> bhayaṃ uppannaṃ bhavissatī’’ti domanassappattā ahosi. Māsātikkamena panassā sokena assūnaṃ apaggharaṇakālo nāma nāhosi, hadayaṃ sussi, akkhīni upacciṃsu. Sā ‘‘idāni āgamissati, idāni āgamissatī’’ti tassāgamanamaggameva olokentī nisīdi. Athassā jeṭṭhaputto sudassano māsaccayena mahatiyā parisāya saddhiṃ mātāpitūnaṃ dassanatthāya āgato, parisaṃ bahi ṭhapetvā pāsādaṃ āruyha mātaraṃ vanditvā ekamantaṃ aṭṭhāsi. Sā bhūridattaṃ anusocantī tena saddhiṃ na kiñci sallapi. So cintesi ‘‘mayhaṃ mātā mayi pubbe āgate tussati, paṭisanthāraṃ karoti, ajja pana domanassappattā, kiṃ nu kho kāraṇa’’nti? Atha naṃ pucchanto āha –</p>

<p rend="hangnum" n="22:848"><hi rend="paranum">22:848</hi><hi rend="dot">.</hi></p>

<p rend="gatha1"> ‘‘Mamaṃ disvāna āyantaṃ, sabbakāmasamiddhinaṃ;</p>

<p rend="gathalast">Indriyāni ahaṭṭhāni, sāvaṃ jātaṃ mukhaṃ tava.</p>

<p rend="hangnum" n="22:849"><hi rend="paranum">22:849</hi><hi rend="dot">.</hi></p>

<p rend="gatha1"> ‘‘Paddhaṃ yathā hatthagataṃ, pāṇinā parimadditaṃ;</p>

<p rend="gathalast">Sāvaṃ jātaṃ mukhaṃ tuyhaṃ, mamaṃ disvāna edisa’’nti.</p>

<p rend="bodytext">Tattha <hi rend="bold">ahaṭṭhānī</hi>ti na vippasannāni. <hi rend="bold">Sāva</hi>nti kañcanādāsavaṇṇaṃ te mukhaṃ pītakāḷakaṃ jātaṃ. <hi rend="bold">Hatthagata</hi>nti hatthena chinditaṃ. <hi rend="bold">Edisa</hi>nti evarūpaṃ mahantena sirisobhaggena tumhākaṃ dassanatthāya āgataṃ maṃ disvā.</p>

<p rend="bodytext">Sā evaṃ vuttepi neva kathesi. Sudassano cintesi ‘‘kiṃ nu kho kenaci kuddhā vā paribaddhā vā bhaveyyā’’ti. Atha naṃ pucchanto itaraṃ gāthamāha –</p>

<p rend="hangnum" n="22:850"><hi rend="paranum">22:850</hi><hi rend="dot">.</hi></p>

<p rend="gatha1"> ‘‘Kacci nu te nābhisasi, kacci te atthi vedanā;</p>

<p rend="gathalast">Yena sāvaṃ mukhaṃ tuyhaṃ, mamaṃ disvāna āgata’’nti.</p>

<p rend="bodytext">Tattha <hi rend="bold">kacci nu te nābhisasī</hi>ti kacci nu taṃ koci na abhisasi akkosena vā paribhāsāya <pb ed="V" n="7.0032" /> vā vihiṃsīti pucchati. <hi rend="bold">Tuyha</hi>nti tava pubbe mamaṃ disvā āgataṃ edisaṃ mukhaṃ na hoti. Yena pana kāraṇena ajja tava mukhaṃ sāvaṃ jātaṃ, taṃ me ācikkhāti pucchati.</p>

<p rend="bodytext">Athassa <pb ed="M" n="7.0033" /> sā ācikkhantī āha –</p>

<p rend="hangnum" n="22:851"><hi rend="paranum">22:851</hi><hi rend="dot">.</hi></p>

<p rend="gatha1"> ‘‘Supinaṃ tāta addakkhiṃ, ito māsaṃ adhogataṃ;</p>

<p rend="gatha2">‘Dakkhiṇaṃ <pb ed="P" n="6.0188" /> viya me bāhuṃ, chetvā ruhiramakkhitaṃ;</p>

<p rend="gathalast">Puriso ādāya pakkāmi, mama rodantiyā sati’.</p>

<p rend="hangnum" n="22:852"><hi rend="paranum">22:852</hi><hi rend="dot">.</hi></p>

<p rend="gatha1"> ‘‘Yatohaṃ supinamaddakkhiṃ, sudassana vijānahi;</p>

<p rend="gathalast">Tato divā vā rattiṃ vā, sukhaṃ me nopalabbhatī’’ti.</p>

<p rend="bodytext">Tattha <hi rend="bold">ito māsaṃ adhogata</hi>nti ito heṭṭhā māsātikkantaṃ. Ajja me diṭṭhasupinassa māso hotīti dasseti. <hi rend="bold">Puriso</hi>ti eko kāḷo rattakkhi puriso. <hi rend="bold">Rodantiyā satī</hi>ti rodamānāya satiyā. <hi rend="bold">Sukhaṃ me nopalabbhatī</hi>ti mama sukhaṃ nāma na vijjati.</p>

<p rend="bodytext">Evañca pana vatvā ‘‘tāta, piyaputtako me tava kaniṭṭho na dissati, bhayenassa uppannena bhavitabba’’nti paridevantī āha –</p>

<p rend="hangnum" n="22:853"><hi rend="paranum">22:853</hi><hi rend="dot">.</hi></p>

<p rend="gatha1"> ‘‘Yaṃ pubbe parivāriṃsu, kaññā ruciraviggahā;</p>

<p rend="gathalast">Hemajālappaṭicchannā, bhūridatto na dissati.</p>

<p rend="hangnum" n="22:854"><hi rend="paranum">22:854</hi><hi rend="dot">.</hi></p>

<p rend="gatha1"> ‘‘Yaṃ pubbe parivāriṃsu, nettiṃsavaradhārino;</p>

<p rend="gathalast">Kaṇikārāva samphullā, bhūridatto na dissati.</p>

<p rend="hangnum" n="22:855"><hi rend="paranum">22:855</hi><hi rend="dot">.</hi></p>

<p rend="gatha1"> ‘‘Handa dāni gamissāma, bhūridattanivesanaṃ;</p>

<p rend="gathalast">Dhammaṭṭhaṃ sīlasampannaṃ, passāma tava bhātara’’nti.</p>

<p rend="bodytext">Tattha <hi rend="bold">samphullā</hi>ti suvaṇṇavatthālaṅkāradhāritāya samphullā kaṇikārā viya. <hi rend="bold">Handā</hi>ti vavassaggatthe nipāto, ehi, tāta, bhūridattassa nivesanaṃ gacchāmāti vadati.</p>

<p rend="bodytext">Evañca <pb ed="V" n="7.0033" /> pana vatvā tassa ceva attano ca parisāya saddhiṃ tattha agamāsi. Bhūridattassa bhariyāyo pana taṃ vammikamatthake adisvā ‘‘mātu nivesane vasissatī’’ti abyāvaṭā ahesuṃ. Tā ‘‘sassu kira no puttaṃ apassantī āgacchatī’’ti sutvā paccuggamanaṃ katvā ‘‘ayye, puttassa te adissamānassa ajja māso atīto’’ti mahāparidevaṃ paridevamānā <pb ed="M" n="7.0034" /> tassā pādamūle patiṃsu. Tamatthaṃ pakāsento satthā āha –</p>

<p rend="hangnum" n="22:856"><hi rend="paranum">22:856</hi><hi rend="dot">.</hi></p>

<p rend="gatha1"> ‘‘Tañca disvāna āyantiṃ, bhūridattassa mātaraṃ;</p>

<p rend="gathalast">Bāhā paggayha pakkanduṃ, bhūridattassa nāriyo.</p>

<p rend="hangnum" n="22:857"><hi rend="paranum">22:857</hi><hi rend="dot">.</hi></p>

<p rend="gatha1"> ‘‘Puttaṃ teyye na jānāma, ito māsaṃ adhogataṃ;</p>

<p rend="gathalast">Mataṃ vā yadi vā jīvaṃ, bhūridattaṃ yasassina’’nti.</p>

<p rend="bodytext">Tattha <pb ed="P" n="6.0189" /><hi rend="bold">‘‘puttaṃ teyye’’</hi>ti ayaṃ tāsaṃ paridevanakathā.</p>

<p rend="bodytext">Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –</p>

<p rend="hangnum" n="22:858"><hi rend="paranum">22:858</hi><hi rend="dot">.</hi></p>

<p rend="gatha1"> ‘‘Sakuṇī hataputtāva, suññaṃ disvā kulāvakaṃ;</p>

<p rend="gathalast">Ciraṃ dukkhena jhāyissaṃ, bhūridattaṃ apassatī.</p>

<p rend="hangnum" n="22:859"><hi rend="paranum">22:859</hi><hi rend="dot">.</hi></p>

<p rend="gatha1"> ‘‘Kurarī hatachāpāva, suññaṃ disvā kulāvakaṃ;</p>

<p rend="gathalast">Ciraṃ dukkhena jhāyissaṃ, bhūridattaṃ apassatī.</p>

<p rend="hangnum" n="22:860"><hi rend="paranum">22:860</hi><hi rend="dot">.</hi></p>

<p rend="gatha1"> ‘‘Sā nūna cakkavākīva, pallalasmiṃ anodake;</p>

<p rend="gathalast">Ciraṃ dukkhena jhāyissaṃ, bhūridattaṃ apassatī.</p>

<p rend="hangnum" n="22:861"><hi rend="paranum">22:861</hi><hi rend="dot">.</hi></p>

<p rend="gatha1"> ‘‘Kammārānaṃ yathā ukkā, anto jhāyati no bahi;</p>

<p rend="gathalast">Evaṃ jhāyāmi sokena, bhūridattaṃ apassatī’’ti.</p>

<p rend="bodytext">Tattha <hi rend="bold">apassatī</hi>ti apassantī. <hi rend="bold">Hatachāpāvā</hi>ti hatapotakāva.</p>

<p rend="bodytext">Evaṃ <pb ed="V" n="7.0034" /> bhūridattamātari vilapamānāya bhūridattanivesanaṃ aṇṇavakucchi viya ekasaddaṃ ahosi. Ekopi sakabhāvena saṇṭhātuṃ nāsakkhi. Sakalanivesanaṃ yugandharavātappahaṭaṃ viya sālavanaṃ ahosi. Tamatthaṃ pakāsento satthā āha –</p>

<p rend="hangnum" n="22:862"><hi rend="paranum">22:862</hi><hi rend="dot">.</hi></p>

<p rend="gatha1"> ‘‘Sālāva sampamathitā, mālutena pamadditā;</p>

<p rend="gathalast">Senti puttā ca dārā ca, bhūridattanivesane’’ti.</p>

<p rend="bodytext">Ariṭṭho <pb ed="M" n="7.0035" /> ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu. Tamatthaṃ pakāsento satthā āha –</p>

<p rend="hangnum" n="22:863"><hi rend="paranum">22:863</hi><hi rend="dot">.</hi></p>

<p rend="gatha1"> ‘‘Idaṃ sutvāna nigghosaṃ, bhūridattanivesane;</p>

<p rend="gathalast">Ariṭṭho ca subhogo ca, padhāviṃsu anantarā.</p>

<p rend="hangnum" n="22:864"><hi rend="paranum">22:864</hi><hi rend="dot">.</hi></p>

<p rend="gatha1"> ‘‘Amma assāsa mā soci, evaṃdhammā hi pāṇino;</p>

<p rend="gathalast">Cavanti upapajjanti, esāssa pariṇāmitā’’ti.</p>

<p rend="bodytext">Tattha <hi rend="bold">esāssa pariṇāmitā</hi>ti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.</p>

<p rend="bodytext">Samuddajā <pb ed="P" n="6.0190" /> āha –</p>

<p rend="hangnum" n="22:865"><hi rend="paranum">22:865</hi><hi rend="dot">.</hi></p>

<p rend="gatha1"> ‘‘Ahampi tāta jānāmi, evaṃdhammā hi pāṇino;</p>

<p rend="gathalast">Sokena ca paretasmi, bhūridattaṃ apassatī.</p>

<p rend="hangnum" n="22:866"><hi rend="paranum">22:866</hi><hi rend="dot">.</hi></p>

<p rend="gatha1"> ‘‘Ajja ce me imaṃ rattiṃ, sudassana vijānahi;</p>

<p rend="gathalast">Bhūridattaṃ apassantī, maññe hissāmi jīvita’’nti.</p>

<p rend="bodytext">Tattha <hi rend="bold">ajja ce me</hi>ti tāta sudassana, sace ajja imaṃ rattiṃ bhūridatto mama dassanaṃ nāgamissati, athāhaṃ taṃ apassantī jīvitaṃ jahissāmīti maññāmi.</p>

<p rend="bodytext">Puttā <pb ed="V" n="7.0035" /> āhaṃsu –</p>

<p rend="hangnum" n="22:867"><hi rend="paranum">22:867</hi><hi rend="dot">.</hi></p>

<p rend="gatha1"> ‘‘Amma assāsa mā soci, ānayissāma bhātaraṃ;</p>

<p rend="gathalast">Disodisaṃ gamissāma, bhātupariyesanaṃ caraṃ.</p>

<p rend="hangnum" n="22:868"><hi rend="paranum">22:868</hi><hi rend="dot">.</hi></p>

<p rend="gatha1"> ‘‘Pabbate giriduggesu, gāmesu nigamesu ca;</p>

<p rend="gathalast">Orena sattarattassa, bhātaraṃ passa āgata’’nti.</p>

<p rend="bodytext">Tattha <hi rend="bold">cara</hi>nti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.</p>

<p rend="bodytext">Tato <pb ed="M" n="7.0036" /> sudassano cintesi ‘‘sace tayopi ekaṃ disaṃ gamissāma, papañco bhavissati, tīhi tīṇi ṭhānāni gantuṃ vaṭṭati – ekena devalokaṃ, ekena himavantaṃ, ekena manussalokaṃ. Sace kho pana kāṇāriṭṭho manussalokaṃ gamissati, yattheva bhūridattaṃ passati. Taṃ gāmaṃ vā nigamaṃ vā jhāpetvā essati, esa kakkhaḷo pharuso, na sakkā etaṃ tattha pesetu’’nti. Cintetvā ca pana ‘‘tāta ariṭṭha, tvaṃ devalokaṃ gaccha, sace devatāhi dhammaṃ sotukāmāhi bhūridatto devalokaṃ nīto, tato naṃ ānehī’’ti ariṭṭhaṃ devalokaṃ pahiṇi. Subhogaṃ pana ‘‘tāta, tvaṃ himavantaṃ gantvā pañcasu mahānadīsu bhūridattaṃ upadhāretvā ehī’’ti himavantaṃ pahiṇi. Sayaṃ pana manussalokaṃ gantukāmo cintesi – ‘‘sacāhaṃ māṇavakavaṇṇena gamissāmi, manussā neva me piyāyissanti, mayā tāpasavesena gantuṃ vaṭṭati, manussānañhi pabbajitā piyā manāpā’’ti. So tāpasavesaṃ gahetvā mātaraṃ vanditvā nikkhami.</p>

<p rend="bodytext">Bodhisattassa pana ajamukhī nāma vemātikabhaginī atthi. Tassā bodhisatte adhimatto sineho. Sā sudassanaṃ gacchantaṃ disvā āha – ‘‘bhātika <pb ed="P" n="6.0191" />, ativiya kilamāmi, ahampi tayā saddhiṃ gamissāmī’’ti. ‘‘Amma, na sakkā tayā gantuṃ, ahaṃ pabbajitavasena gacchāmī’’ti. ‘‘Ahaṃ pana khuddakamaṇḍūkī hutvā tava jaṭantare nipajjitvā gamissāmī’’ti. ‘‘Tena hi ehī’’ti. Sā maṇḍūkapotikā hutvā tassa jaṭantare nipajji. Sudassano ‘‘mūlato paṭṭhāya vicinanto gamissāmī’’ti bodhisattassa bhariyāyo tassa uposathakaraṇaṭṭhānaṃ pucchitvā paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca disvā ‘‘bhūridatto ahituṇḍikena gahito’’ti ñatvā samuppannasoko assupuṇṇehi <pb ed="V" n="7.0036" /> nettehi alampāyanassa gatamaggeneva paṭhamaṃ kīḷāpitagāmaṃ gantvā manasse pucchi ‘‘evarūpo nāma nāgo kenacīdha ahituṇḍikena kīḷāpito’’ti? ‘‘Āma, alampāyanena ito māsamatthake kīḷāpito’’ti. ‘‘Kiñci dhanaṃ tena laddha’’nti? ‘‘Āma, idheva tena sahassamattaṃ laddha’’nti. ‘‘Idāni so kuhiṃ gato’’ti? ‘‘Asukagāmaṃ nāmā’’ti. So tato paṭṭhāya pucchanto anupubbena rājadvāraṃ agamāsi.</p>

<p rend="bodytext">Tasmiṃ <pb ed="M" n="7.0037" /> khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā rājadvārameva gato. Mahājano sannipati, rañño āsanaṃ paññattaṃ. So antonivesane ṭhitova ‘‘ahaṃ āgacchāmi, nāgarājānaṃ kīḷāpetū’’ti pesesi. Alampāyano cittattharaṇe ratanapeḷaṃ ṭhapetvā vivaritvā ‘‘ehi mahānāgā’’ti saññamadāsi. Tasmiṃ samaye sudassanopi parisantare ṭhāto. Atha mahāsatto sīsaṃ nīharitvā sabbāvantaṃ parisaṃ olokesi. Nāgā hi dvīhi kāraṇehi parisaṃ olokenti supaṇṇaparipanthaṃ vā ñātake vā dassanatthāya. Te supaṇṇaṃ disvā bhītā na naccanti, ñātake vā disvā lajjamānā na naccanti. Mahāsatto pana olokento parisantare bhātaraṃ addasa. So akkhipūrāni assūni gahetvā peḷato nikkhamitvā bhātarābhimukho pāyāsi. Mahājano taṃ āgacchantaṃ disvā bhīto paṭikkami, eko sudassanova aṭṭhāsi. So gantvā tassa pādapiṭṭhiyaṃ sīsaṃ ṭhapetvā rodi, sudassanopi paridevi. Mahāsatto roditvā nivattitvā peḷameva pāvisi. Alampāyanopi ‘‘iminā nāgena tāpaso ḍaṭṭho bhavissati, assāsessāmi na’’nti upasaṅkamitvā āha –</p>

<p rend="hangnum" n="22:869"><hi rend="paranum">22:869</hi><hi rend="dot">.</hi></p>

<p rend="gatha1"> ‘‘Hatthā <pb ed="P" n="6.0192" /> pamutto urago, pāde te nipatī bhusaṃ;</p>

<p rend="gathalast">Kacci nu taṃ ḍaṃsī tāta, mā bhāyi sukhito bhavā’’ti.</p>

<p rend="bodytext">Tattha <hi rend="bold">mā bhāyī</hi>ti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.</p>

<p rend="bodytext">Sudassano tena saddhiṃ kathetukamyatāya gāthamāha –</p>

<p rend="hangnum" n="22:870"><hi rend="paranum">22:870</hi><hi rend="dot">.</hi></p>

<p rend="gatha1"> ‘‘Neva mayhaṃ ayaṃ nāgo, alaṃ dukkhāya kāyaci;</p>

<p rend="gathalast">Yāvatatthi ahiggāho, mayā bhiyyo na vijjatī’’ti.</p>

<p rend="bodytext">Tattha <pb ed="V" n="7.0037" /><hi rend="bold">kāyacī</hi>ti kassaci appamattakassapi dukkhassa uppādane ayaṃ mama asamattho. Mayā hi sadiso ahituṇḍiko nāma natthīti.</p>

<p rend="bodytext">Alampāyano ‘‘asuko nāmeso’’ti ajānanto kujjhitvā āha –</p>

<p rend="hangnum" n="22:871"><hi rend="paranum">22:871</hi><hi rend="dot">.</hi></p>

<p rend="gatha1"> ‘‘Ko <pb ed="M" n="7.0038" /> nu brāhmaṇavaṇṇena, ditto parisamāgato;</p>

<p rend="gathalast">Avhāyantu suyuddhena, suṇantu parisā mamā’’ti.</p>

<p rend="bodytext">Tattha <hi rend="bold">ditto</hi>ti gabbito bālo andhañāṇo. <hi rend="bold">Avhāyantū</hi>ti avhāyanto, ayameva vā pāṭho. Idaṃ vuttaṃ hoti – ayaṃ ko bālo ummattako viya maṃ suyuddhena avhāyanto attanā saddhiṃ samaṃ karonto parisamāgato, parisā mama vacanaṃ suṇantu, mayhaṃ doso natthi, mā kho me kujjhitthāti.</p>

<p rend="bodytext">Atha naṃ sudassano gāthāya ajjhabhāsi –</p>

<p rend="hangnum" n="22:872"><hi rend="paranum">22:872</hi><hi rend="dot">.</hi></p>

<p rend="gatha1"> ‘‘Tvaṃ maṃ nāgena ālampa, ahaṃ maṇḍūkachāpiyā;</p>

<p rend="gathalast">Hotu no abbhutaṃ tattha, ā sahassehi pañcahī’’ti.</p>

<p rend="bodytext">Tattha <hi rend="bold">nāgenā</hi>ti tvaṃ nāgena mayā saddhiṃ yujjha, ahaṃ maṇḍūkachāpiyā tayā saddhiṃ yujjhissāmi. <hi rend="bold">Ā sahassehi pañcahī</hi>ti tasmiṃ no yuddhe yāva pañcahi sahassehi abbhutaṃ hotūti.</p>

<p rend="bodytext">Alampāyano āha –</p>

<p rend="hangnum" n="22:873"><hi rend="paranum">22:873</hi><hi rend="dot">.</hi></p>

<p rend="gatha1"> ‘‘Ahañhi vasumā aḍḍho, tvaṃ daliddosi māṇava;</p>

<p rend="gathalast">Ko nu te pāṭibhogatthi, upajūtañca kiṃ siyā.</p>

<p rend="hangnum" n="22:874"><hi rend="paranum">22:874</hi><hi rend="dot">.</hi></p>

<p rend="gatha1"> ‘‘Upajūtañca me assa, pāṭibhogo ca tādiso;</p>

<p rend="gathalast">Hotu no abbhutaṃ tattha, ā sahassehi pañcahī’’ti.</p>

<p rend="bodytext">Tattha <pb ed="V" n="7.0038" /><hi rend="bold">ko nu te</hi>ti tava pabbajitassa ko nu pāṭibhogo atthi. <hi rend="bold">Upajūtañcā</hi>ti imasmiṃ vā jūte upanikkhepabhūtaṃ kiṃ nāma tava dhanaṃ siyā, dassehi meti <pb ed="P" n="6.0193" /> vadati. <hi rend="bold">Upajūtañca me</hi>ti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi, tasmā no tattha yāva pañcahi sahassehi abbhutaṃ hotūti.</p>

<p rend="bodytext">Sudassano tassa kathaṃ sutvā ‘‘pañcahi no sahassehi abbhutaṃ hotū’’ti abhīto rājanivesanaṃ āruyha mātularañño santike ṭhito gāthamāha –</p>

<p rend="hangnum" n="22:875"><hi rend="paranum">22:875</hi><hi rend="dot">.</hi></p>

<p rend="gatha1"> ‘‘Suṇohi <pb ed="M" n="7.0039" /> me mahārāja, vacanaṃ bhaddamatthu te;</p>

<p rend="gathalast">Pañcannaṃ me sahassānaṃ, pāṭibhogo hi kittimā’’ti.</p>

<p rend="bodytext">Tattha <hi rend="bold">kittimā</hi>ti guṇakittisampanna vividhaguṇācārakittisampanna.</p>

<p rend="bodytext">Rājā ‘‘ayaṃ tāpaso maṃ atibahuṃ dhanaṃ yācati, kiṃ nu kho’’ti cintetvā gāthamāha –</p>

<p rend="hangnum" n="22:876"><hi rend="paranum">22:876</hi><hi rend="dot">.</hi></p>

<p rend="gatha1"> ‘‘Pettikaṃ vā iṇaṃ hoti, yaṃ vā hoti sayaṃkataṃ;</p>

<p rend="gathalast">Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā’’ti.</p>

<p rend="bodytext">Tattha <hi rend="bold">pettikaṃ vā</hi>ti pitarā vā gahetvā khāditaṃ, attanā vā kataṃ iṇaṃ nāma hoti, kiṃ mama pitarā tava hatthato gahitaṃ atthi, udāhu mayā, kiṃkāraṇā maṃ evaṃ bahuṃ dhanaṃ yācasīti?</p>

<p rend="bodytext">Evaṃ vutte sudassano dve gāthā abhāsi –</p>

<p rend="hangnum" n="22:877"><hi rend="paranum">22:877</hi><hi rend="dot">.</hi></p>

<p rend="gatha1"> ‘‘Alampāyano hi nāgena, mamaṃ abhijigīsati;</p>

<p rend="gathalast">Ahaṃ maṇḍūkachāpiyā, ḍaṃsayissāmi brāhmaṇaṃ.</p>

<p rend="hangnum" n="22:878"><hi rend="paranum">22:878</hi><hi rend="dot">.</hi></p>

<p rend="gatha1"> ‘‘Taṃ tvaṃ daṭṭhuṃ mahārāja, ajja raṭṭhābhivaḍḍhana;</p>

<p rend="gathalast">Khattasaṅghaparibyūḷho, niyyāhi ahidassana’’nti.</p>

<p rend="bodytext">Tattha <pb ed="V" n="7.0039" /><hi rend="bold">abhijigīsatī</hi>ti yuddhe jinituṃ icchati. Tattha sace so jīyissati, mayhaṃ pañcasahassāni dassati. Sacāhaṃ jīyissāmi, ahamassa dassāmi, tasmā taṃ bahuṃ dhanaṃ yācāmi. <hi rend="bold">Ta</hi>nti tasmā tvaṃ mahārāja, ajja ahidassanaṃ daṭṭhuṃ niyyāhīti.</p>

<p rend="bodytext">Rājā ‘‘tena hi gacchāmā’’ti tāpasena saddhiṃyeva nikkhami. Taṃ disvā alampāyano ‘‘ayaṃ tāpaso gantvā rājānaṃ gahetvā āgato, rājakulūpako bhavissatī’’ti bhīto taṃ anuvattanto gāthamāha –</p>

<p rend="hangnum" n="22:879"><hi rend="paranum">22:879</hi><hi rend="dot">.</hi></p>

<p rend="gatha1"> ‘‘Neva taṃ atimaññāmi, sippavādena māṇava;</p>

<p rend="gathalast">Atimattosi sippena, uragaṃ nāpacāyasī’’ti.</p>

<p rend="bodytext">Tattha <pb ed="P" n="6.0194" /><pb ed="M" n="7.0040" /><hi rend="bold">sippavādenā</hi>ti māṇava, ahaṃ attano sippena taṃ nātimaññāmi, tvaṃ pana sippena atimatto imaṃ uragaṃ na pūjesi, nāgassa apacitiṃ na karosīti.</p>

<p rend="bodytext">Tato sudassano dve gāthā abhāsi –</p>

<p rend="hangnum" n="22:880"><hi rend="paranum">22:880</hi><hi rend="dot">.</hi></p>

<p rend="gatha1"> ‘‘Ahampi nātimaññāmi, sippavādena brāhmaṇa;</p>

<p rend="gathalast">Avisena ca nāgena, bhusaṃ vañcayase janaṃ.</p>

<p rend="hangnum" n="22:881"><hi rend="paranum">22:881</hi><hi rend="dot">.</hi></p>

<p rend="gatha1"> ‘‘Evañcetaṃ jano jaññā, yathā jānāmi taṃ ahaṃ;</p>

<p rend="gathalast">Na tvaṃ labhasi ālampa, bhusamuṭṭhiṃ kuto dhana’’nti.</p>

<p rend="bodytext">Athassa alampāyano kujjhitvā āha –</p>

<p rend="hangnum" n="22:882"><hi rend="paranum">22:882</hi><hi rend="dot">.</hi></p>

<p rend="gatha1"> ‘‘Kharājino jaṭī dummī, ditto parisamāgato;</p>

<p rend="gathalast">Yo tvaṃ evaṃ gataṃ nāgaṃ, ‘aviso’ atimaññati.</p>

<p rend="hangnum" n="22:883"><hi rend="paranum">22:883</hi><hi rend="dot">.</hi></p>

<p rend="gatha1"> ‘‘Āsajja kho naṃ jaññāsi, puṇṇaṃ uggassa tejaso;</p>

<p rend="gathalast">Maññe taṃ bhasmarāsiṃva, khippamesa karissatī’’ti.</p>

<p rend="bodytext">Tattha <pb ed="V" n="7.0040" /><hi rend="bold">dummī</hi>ti anañjitanayano <note>rummīti anañjitā maṇḍito (sī․ pī․)</note>. <hi rend="bold">Aviso atimaññasī</hi>ti nibbisoti avajānāsi. <hi rend="bold">Āsajjā</hi>ti upagantvā. <hi rend="bold">Jaññāsī</hi>ti jāneyyāsi.</p>

<p rend="bodytext">Atha tena saddhiṃ keḷiṃ karonto sudassano gāthamāha –</p>

<p rend="hangnum" n="22:884"><hi rend="paranum">22:884</hi><hi rend="dot">.</hi></p>

<p rend="gatha1"> ‘‘Siyā visaṃ siluttassa, deḍḍubhassa silābhuno;</p>

<p rend="gathalast">Neva lohitasīsassa, visaṃ nāgassa vijjatī’’ti.</p>

<p rend="bodytext">Tattha <hi rend="bold">siluttassā</hi>ti gharasappassa. <hi rend="bold">Deḍḍubhassā</hi>ti udakasappassa. <hi rend="bold">Silābhuno</hi>ti nīlavaṇṇasappassa. Iti nibbise sappe dassetvā etesaṃ visaṃ siyā, neva lohitasīsassa sappassāti āha.</p>

<p rend="bodytext">Atha naṃ alampāyano dvīhi gāthāhi ajjhabhāsi –</p>

<p rend="hangnum" n="22:885"><hi rend="paranum">22:885</hi><hi rend="dot">.</hi></p>

<p rend="gatha1"> ‘‘Sutametaṃ arahataṃ, saññatānaṃ tapassinaṃ;</p>

<p rend="gatha2">Idha dānāni datvāna, saggaṃ gacchanti dāyakā;</p>

<p rend="gathalast">Jīvanto dehi dānāni, yadi te atthi dātave.</p>

<p rend="hangnum" n="22:886"><hi rend="paranum">22:886</hi><hi rend="dot">.</hi></p>

<p rend="gatha1"> ‘‘Ayaṃ <pb ed="M" n="7.0041" /> nāgo mahiddhiko, tejassī duratikkamo;</p>

<p rend="gathalast">Tena taṃ ḍaṃsayissāmi, so taṃ bhasmaṃ karissatī’’ti.</p>

<p rend="bodytext">Tattha <hi rend="bold">dātave</hi>ti yadi te kiñci dātabbaṃ atthi, taṃ dehīti.</p>

<p rend="hangnum" n="22:887"><hi rend="paranum">22:887</hi><hi rend="dot">.</hi></p>

<p rend="gatha1"> ‘‘Mayāpetaṃ sutaṃ samma, saññatānaṃ tapassinaṃ;</p>

<p rend="gatha2">Idha dānāni datvāna, saggaṃ gacchanti dāyakā;</p>

<p rend="gathalast">Tvameva dehi jīvanto, yadi te atthi dātave.</p>

<p rend="hangnum" n="22:888"><hi rend="paranum">22:888</hi><hi rend="dot">.</hi></p>

<p rend="gatha1"> ‘‘Ayaṃ <pb ed="P" n="6.0195" /> ajamukhī nāma, puṇṇā uggassa tejaso;</p>

<p rend="gathalast">Tāya taṃ ḍaṃsayissāmi, sā taṃ bhasmaṃ karissati.</p>

<p rend="hangnum" n="22:889"><hi rend="paranum">22:889</hi><hi rend="dot">.</hi></p>

<p rend="gatha1"> ‘‘Yā <pb ed="V" n="7.0041" /> dhītā dhataraṭṭhassa, vemātā bhaginī mama;</p>

<p rend="gathalast">Sā taṃ ḍaṃsatvajamukhī, puṇṇā uggassa tejaso’’ti. –</p>

<p rend="unindented">Imā gāthā sudassanassa vacanaṃ. Tattha <hi rend="bold">puṇṇā uggassa tejaso</hi>ti uggena visena puṇṇā.</p>

<p rend="bodytext">Evañca pana vatvā ‘‘amma ajamukhi, jaṭantarato me nikkhamitvā pāṇimhi patiṭṭhahā’’ti mahājanassa majjheyeva bhaginiṃ pakkositvā hatthaṃ pasāresi. Sā tassa saddaṃ sutvā jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā tassa hatthatale tīṇi visabindūni pātetvā puna tassa jaṭantarameva pāvisi. Sudassano visaṃ gahetvā ṭhitova ‘‘nassissatāyaṃ janapado, nassissatāyaṃ janapado’’ti tikkhattuṃ mahāsaddaṃ abhāsi. Tassa so saddo dvādasayojanikaṃ bārāṇasiṃ chādetvā aṭṭhāsi. Atha rājā taṃ saddaṃ sutvā ‘‘kimatthaṃ janapado nassissatī’’ti pucchi. ‘‘Mahārāja, imassa visassa nisiñcanaṭṭhānaṃ na passāmī’’ti. ‘‘Tāta, mahantā ayaṃ pathavī, pathaviyaṃ nisiñcā’’ti. Atha naṃ ‘‘na sakkā pathaviyaṃ siñcituṃ, mahārājā’’ti paṭikkhipanto gāthamāha –</p>

<p rend="hangnum" n="22:890"><hi rend="paranum">22:890</hi><hi rend="dot">.</hi></p>

<p rend="gatha1"> ‘‘Chamāyaṃ ce nisiñcissaṃ, brahmadatta vijānahi;</p>

<p rend="gathalast">Tiṇalatāni osadhyo, ussusseyyuṃ asaṃsaya’’nti.</p>

<p rend="bodytext">Tattha <pb ed="M" n="7.0042" /><hi rend="bold">tiṇalatānī</hi>ti pathavinissitāni tiṇāni ca latā ca sabbosadhiyo ca ussusseyyuṃ, tasmā na sakkā pathaviyaṃ nisiñcitunti.</p>

<p rend="bodytext">Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –</p>

<p rend="hangnum" n="22:891"><hi rend="paranum">22:891</hi><hi rend="dot">.</hi></p>

<p rend="gatha1"> ‘‘Uddhaṃ ce pātayissāmi, brahmadatta vijānahi;</p>

<p rend="gathalast">Sattavassāniyaṃ devo, na vasse na himaṃ pate’’ti.</p>

<p rend="bodytext">Tattha <hi rend="bold">na himaṃ pate</hi>ti sattavassāni himabindumattampi na patissati.</p>

<p rend="bodytext">Tena <pb ed="V" n="7.0042" /> hi naṃ tāta udake siñcāti. Tatrāpi na sakkāti dassetuṃ gāthamāha –</p>

<p rend="hangnum" n="22:892"><hi rend="paranum">22:892</hi><hi rend="dot">.</hi></p>

<p rend="gatha1"> ‘‘Udake <pb ed="P" n="6.0196" /> ce nisiñcissaṃ, brahmadatta vijānahi;</p>

<p rend="gathalast">Yāvantodakajā pāṇā, mareyyuṃ macchakacchapā’’ti.</p>

<p rend="bodytext">Atha naṃ rājā āha – ‘‘tāta, mayaṃ na kiñci jānāma, yathā amhākaṃ raṭṭhaṃ na nassati, taṃ upāyaṃ tvameva jānāhī’’ti. ‘‘Tena hi, mahārāja, imasmiṃ ṭhāne paṭipāṭiyā tayo āvāṭe khaṇāpethā’’ti. Rājā khaṇāpesi. Sudassano paṭhamaṃ āvāṭaṃ nānābhesajjānaṃ pūrāpesi, dutiyaṃ gomayassa, tatiyaṃ dibbosadhānaññeva. Tato paṭhame āvāṭe visabindūni pātesi. Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṃ gaṇhi. Tatopi jālā uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi. Alampāyano tassa āvāṭassa avidūre aṭṭhāsi. Atha naṃ visausumā pahari, sarīracchavi uppāṭetvā gatā, setakuṭṭhi ahosi. So bhayatajjito ‘‘nāgarājānaṃ vissajjemī’’ti tikkhattuṃ vācaṃ nicchāresi. Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ attabhāvaṃ māpetvā devarājalīlāya ṭhito. Sudassanopi ajamukhīpi tatheva aṭṭhaṃsu. Tato sudassano rājānaṃ āha – ‘‘jānāsi no, mahārāja, kassete puttā’’ti? ‘‘Na jānāmī’’ti. ‘‘Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṃ jānāsī’’ti? ‘‘Āma, jānāmi, mayhaṃ sā kaniṭṭhabhaginī’’ti. ‘‘Mayaṃ tassā puttā, tvaṃ no mātulo’’ti.</p>

<p rend="bodytext">Taṃ <pb ed="M" n="7.0043" /> sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ sakkāraṃ kāretvā bhūridattena paṭisanthāraṃ karonto pucchi ‘‘tāta, taṃ evarūpaṃ uggatejaṃ kathaṃ alampāyano gaṇhī’’ti? So sabbaṃ vitthārena kathetvā rājānaṃ ovadanto ‘‘mahārāja, raññā nāma iminā niyāmena rajjaṃ kāretuṃ vaṭṭatī’’ti mātulassa dhammaṃ desesi. Atha naṃ sudassano āha – ‘‘mātula, mama mātā bhūridattaṃ apassantī kilamati, na sakkā amhehi papañcaṃ kātu’’nti. ‘‘Sādhu, tātā, tumhe tāva gacchatha. Ahaṃ pana mama bhaginiṃ daṭṭhukāmomhi, kathaṃ passissāmī’’ti. ‘‘Mātula, kahaṃ pana no ayyako kāsirājā’’ti? ‘‘Tāta, mama bhaginiyā vinā <pb ed="P" n="6.0197" /> vasituṃ asakkonto rajjaṃ pahāya pabbajitvā asuke vanasaṇḍe nāma vasatī’’ti. ‘‘Mātula, mama mātā tumhe ceva ayyakañca daṭṭhukāmā, tumhe asukadivase mama ayyakassa santikaṃ gacchatha, mayaṃ mātaraṃ ādāya ayyakassa assamapadaṃ āgacchissāma. Tattha naṃ tumhepi passissathā’’ti. Iti te mātulassa divasaṃ <pb ed="V" n="7.0043" /> vavatthapetvā rājanivesanā otariṃsu. Rājā bhāgineyye uyyojetvā roditvā nivatti. Tepi pathaviyaṃ nimujjitvā nāgabhavanaṃ gatā.</p>

<p rend="centre">Nagarapavesanakhaṇḍaṃ niṭṭhitaṃ.</p>

<p rend="subhead">Mahāsattassa pariyesanakhaṇḍaṃ</p>

<p rend="bodytext">Mahāsatte sampatte sakalanāgabhavanaṃ ekaparidevasaddaṃ ahosi. Sopi māsaṃ peḷāya vasitattā kilanto gilānaseyyaṃ sayi. Tassa santikaṃ āgacchantānaṃ nāgānaṃ pamāṇaṃ natthi. So tehi saddhiṃ kathento kilamati. Kāṇāriṭṭho devalokaṃ gantvā mahāsattaṃ adisvā paṭhamamevāgato. Atha naṃ ‘‘esa caṇḍo pharuso, sakkhissati nāgaparisaṃ vāretu’’nti mahāsattassa nisinnaṭṭhāne dovārikaṃ kariṃsu. Subhogopi sakalahimavantaṃ vicaritvā tato mahāsamuddañca sesanadiyo ca upadhāretvā yamunaṃ upadhārento āgacchati. Nesādabrāhmaṇopi alampāyanaṃ kuṭṭhiṃ disvā cintesi ‘‘ayaṃ bhūridattaṃ kilametvā kuṭṭhi jāto, ahaṃ pana taṃ mayhaṃ tāva bahūpakāraṃ maṇilobhena alampāyanassa dassesiṃ, taṃ pāpaṃ mama āgamissati. Yāva taṃ na āgacchati, tāvadeva yamunaṃ gantvā payāgatitthe pāpapavāhanaṃ karissāmī’’ti. So tattha gantvā ‘‘mayā bhūridatte mittadubbhikammaṃ kataṃ, taṃ pāpaṃ pavāhessāmī’’ti vatvā udakorohanakammaṃ karoti. Tasmiṃ khaṇe subhogo <pb ed="M" n="7.0044" /> taṃ ṭhānaṃ patto. Tassa taṃ vacanaṃ sutvā ‘‘iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito, nāssa jīvitaṃ dassāmī’’ti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṃ sithilaṃ akāsi. So sīsaṃ ukkhipi. Atha naṃ punākaḍḍhitvā <pb ed="P" n="6.0198" /> osīdāpesi. Evaṃ bahū vāre tena kilamiyamāno nesādabrāhmaṇo sīsaṃ ukkhipitvā gāthamāha –</p>

<p rend="hangnum" n="22:893"><hi rend="paranum">22:893</hi><hi rend="dot">.</hi></p>

<p rend="gatha1"> ‘‘Lokyaṃ sajantaṃ udakaṃ, payāgasmiṃ patiṭṭhitaṃ;</p>

<p rend="gathalast">Ko maṃ ajjhoharī bhūto, ogāḷhaṃ yamunaṃ nadi’’nti.</p>

<p rend="bodytext">Tattha <hi rend="bold">lokya</hi>nti evaṃ pāpavāhanasamatthanti lokasammataṃ. <hi rend="bold">Sajanta</hi>nti evarūpaṃ udakaṃ abhisiñcantaṃ. <hi rend="bold">Payāgasmi</hi>nti payāgatitthe.</p>

<p rend="bodytext">Atha <pb ed="V" n="7.0044" /> naṃ subhogo gāthāya ajjhabhāsi –</p>

<p rend="hangnum" n="22:894"><hi rend="paranum">22:894</hi><hi rend="dot">.</hi></p>

<p rend="gatha1"> ‘‘Yadesa lokādhipatī yasassī, bārāṇasiṃ pakriya samantato;</p>

<p rend="gathalast">Tassāha putto uragūsabhassa, subhogoti maṃ brāhmaṇa vedayantī’’ti.</p>

<p rend="bodytext">Tattha <hi rend="bold">yadesā</hi>ti yo eso. <hi rend="bold">Pakriya samantato</hi>ti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.</p>

<p rend="bodytext">Atha naṃ brāhmaṇo ‘‘ayaṃ bhūridattabhātā, na me jīvitaṃ dassati, yaṃnūnāhaṃ etassa ceva mātāpitūnañcassa vaṇṇakittanena muducittataṃ katvā attano jīvitaṃ yāceyya’’nti cintetvā gāthamāha –</p>

<p rend="hangnum" n="22:895"><hi rend="paranum">22:895</hi><hi rend="dot">.</hi></p>

<p rend="gatha1"> ‘‘Sace hi putto uragūsabhassa, kāsissa rañño amarādhipassa;</p>

<p rend="gatha2">Mahesakkho aññataro pitā te, maccesu mātā pana te atulyā;</p>

<p rend="gathalast">Na tādiso arahati brāhmaṇassa, dāsampi ohārituṃ mahānubhāvo’’ti.</p>

<p rend="bodytext">Tattha <pb ed="M" n="7.0045" /><hi rend="bold">kāsissā</hi>ti aparena nāmena evaṃnāmakassa. ‘‘Kāsikarañño’’tipi paṭhantiyeva. Kāsirājadhītāya gahitattā kāsirajjampi tasseva santakaṃ katvā vaṇṇeti. <hi rend="bold">Amarādhipassā</hi>ti dīghāyukatāya amarasaṅkhātānaṃ nāgānaṃ adhipassa. <hi rend="bold">Mahesakkho</hi>ti mahānubhāvo. <hi rend="bold">Aññataro</hi>ti mahesakkhānaṃ aññataro. <hi rend="bold">Dāsampī</hi>ti <pb ed="P" n="6.0199" /> tādiso hi mahānubhāvo ānubhāvarahitaṃ brāhmaṇassa dāsampi udake oharituṃ nārahati, pageva mahānubhāvaṃ brāhmaṇanti.</p>

<p rend="bodytext">Atha naṃ subhogo ‘‘are duṭṭhabrāhmaṇa, tvaṃ maṃ vañcetvā ‘muñcissāmī’ti maññasi, na te jīvitaṃ dassāmī’’ti tena katakammaṃ pakāsento āha –</p>

<p rend="hangnum" n="22:896"><hi rend="paranum">22:896</hi><hi rend="dot">.</hi></p>

<p rend="gatha1"> ‘‘Rukkhaṃ nissāya vijjhittho, eṇeyyaṃ pātumāgataṃ;</p>

<p rend="gathalast">So viddho dūramacari, saravegena sīghavā.</p>

<p rend="hangnum" n="22:897"><hi rend="paranum">22:897</hi><hi rend="dot">.</hi></p>

<p rend="gatha1"> ‘‘Taṃ tvaṃ patitamaddakkhi, araññasmiṃ brahāvane;</p>

<p rend="gathalast">Sa maṃsakājamādāya, sāyaṃ nigrodhupāgami.</p>

<p rend="hangnum" n="22:898"><hi rend="paranum">22:898</hi><hi rend="dot">.</hi></p>

<p rend="gatha1"> ‘‘Sukasāḷikasaṅghuṭṭhaṃ <pb ed="V" n="7.0045" />, piṅgalaṃ santhatāyutaṃ;</p>

<p rend="gathalast">Kokilābhirudaṃ rammaṃ, dhuvaṃ haritasaddalaṃ.</p>

<p rend="hangnum" n="22:899"><hi rend="paranum">22:899</hi><hi rend="dot">.</hi></p>

<p rend="gatha1"> ‘‘Tattha te so pāturahu, iddhiyā yasasā jalaṃ;</p>

<p rend="gathalast">Mahānubhāvo bhātā me, kaññāhi parivārito.</p>

<p rend="hangnum" n="22:900"><hi rend="paranum">22:900</hi><hi rend="dot">.</hi></p>

<p rend="gatha1"> ‘‘So tena pariciṇṇo tvaṃ, sabbakāmehi tappito;</p>

<p rend="gathalast">Aduṭṭhassa tuvaṃ dubbhi, taṃ te veraṃ idhāgataṃ.</p>

<p rend="hangnum" n="22:901"><hi rend="paranum">22:901</hi><hi rend="dot">.</hi></p>

<p rend="gatha1"> ‘‘Khippaṃ gīvaṃ pasārehi, na te dassāmi jīvitaṃ;</p>

<p rend="gathalast">Bhātu parisaraṃ veraṃ, chedayissāmi te sira’’nti.</p>

<p rend="bodytext">Tattha <hi rend="bold">sāyaṃ nigrodhupāgamī</hi>ti vikāle nigrodhaṃ upagato asi. <hi rend="bold">Piṅgala</hi>nti pakkānaṃ vaṇṇena piṅgalaṃ. <hi rend="bold">Santhatāyuta</hi>nti pārohaparikiṇṇaṃ. <hi rend="bold">Kokilābhiruda</hi>nti kokilāhi abhirudaṃ. <hi rend="bold">Dhuvaṃ haritasaddala</hi>nti udakabhūmiyaṃ jātattā niccaṃ haritasaddalaṃ bhūmibhāgaṃ. <hi rend="bold">Pāturahū</hi>ti tasmiṃ te nigrodhe ṭhitassa <pb ed="M" n="7.0046" /> so mama bhātā pākaṭo ahosi. <hi rend="bold">Iddhiyā</hi>ti puññatejena. <hi rend="bold">So tenā</hi>ti so tuvaṃ tena attano nāgabhavanaṃ netvā pariciṇṇo. <hi rend="bold">Parisara</hi>nti tayā mama bhātu kataṃ veraṃ pāpakammaṃ parisaranto anussaranto. <hi rend="bold">Chedayissāmi te sira</hi>nti tava sīsaṃ chindissāmīti.</p>

<p rend="bodytext">Atha brāhmaṇo ‘‘na mesa jīvitaṃ dassati, yaṃ kiñci pana vatvā mokkhatthāya vāyamituṃ vaṭṭatī’’ti cintetvā gāthamāha –</p>

<p rend="hangnum" n="22:902"><hi rend="paranum">22:902</hi><hi rend="dot">.</hi></p>

<p rend="gatha1"> ‘‘Ajjhāyako yācayogī, āhutaggi ca brāhmaṇo;</p>

<p rend="gathalast">Etehi tīhi ṭhānehi, avajjho hoti brāhmaṇo’’ti.</p>

<p rend="bodytext">Tattha <hi rend="bold">etehī</hi>ti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṃ vadhituṃ, kiṃ tvaṃ vadesi, yo hi brāhmaṇaṃ vadheti, so niraye nibbattatīti.</p>

<p rend="bodytext">Taṃ <pb ed="P" n="6.0200" /> sutvā subhogo saṃsayapakkhando hutvā ‘‘imaṃ nāgabhavanaṃ netvā bhātaro paṭipucchitvā jānissāmī’’ti cintetvā dve gāthā abhāsi –</p>

<p rend="hangnum" n="22:903"><hi rend="paranum">22:903</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="7.0046" /> puraṃ dhataraṭṭhassa, ogāḷhaṃ yamunaṃ nadiṃ;</p>

<p rend="gathalast">Jotate sabbasovaṇṇaṃ, girimāhacca yāmunaṃ.</p>

<p rend="hangnum" n="22:904"><hi rend="paranum">22:904</hi><hi rend="dot">.</hi></p>

<p rend="gatha1"> ‘‘Tattha te purisabyagghā, sodariyā mama bhātaro;</p>

<p rend="gathalast">Yathā te tattha vakkhanti, tathā hessasi brāhmaṇā’’ti.</p>

<p rend="bodytext">Tattha <hi rend="bold">pura</hi>nti nāgapuraṃ. <hi rend="bold">Ogāḷha</hi>nti anupaviṭṭhaṃ. <hi rend="bold">Girimāhacca yāmuna</hi>nti yamunāto avidūre ṭhitaṃ himavantaṃ āhacca jotati. <hi rend="bold">Tattha te</hi>ti tasmiṃ nagare te mama bhātaro vasanti, tattha nīte tayi yathā te vakkhanti, tathā bhavissasi. Sace hi saccaṃ kathesi, jīvitaṃ te atthi. No ce, tattheva sīsaṃ chindissāmīti.</p>

<p rend="bodytext">Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.</p>

<p rend="centre">Mahāsattassa pariyesanayakaṇḍaṃ niṭṭhitaṃ.</p>

<p rend="subhead">Micchākathā</p>

<p rend="bodytext">Atha <pb ed="M" n="7.0047" /> naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ gantvā ‘‘subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā jānissati, ‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati. Lokasmiñhi brāhmaṇā nāma seṭṭhā mahānubhāvā, tvaṃ tesaṃ ānubhāvaṃ na jānāsi, ahaṃ pana jānāmī’’ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā evamāha. Vatvā ca pana anubhūtapubbavasena yajanasīlo hutvā subhogañca nāgaparisañca āmantetvā ‘‘etha, bho, yaññakārakānaṃ vo guṇe vaṇṇessāmī’’ti vatvā yaññavaṇṇanaṃ ārabhanto āha –</p>

<p rend="hangnum" n="22:905"><hi rend="paranum">22:905</hi><hi rend="dot">.</hi></p>

<p rend="gatha1"> ‘‘Anittarā ittarasampayuttā, yaññā ca vedā ca subhoga loke;</p>

<p rend="gathalast">Tadaggarayhañhi vinindamāno, jahāti vittañca satañca dhamma’’nti.</p>

<p rend="bodytext">Tattha <pb ed="V" n="7.0047" /><pb ed="P" n="6.0201" /><hi rend="bold">anittarā</hi>ti subhoga imasmiṃ loke yaññā ca vedā ca anittarā na lāmakā mahānubhāvā, te ittarehi brāhmaṇehi sampayuttā, tasmā brāhmaṇāpi anittarāva jātā. <hi rend="bold">Tadaggarayha</hi>nti tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti. Idaṃ kira so ‘‘iminā bhūridatte mittadubbhikammaṃ katanti vattuṃ nāgaparisā mā labhantū’’ti avoca.</p>

<p rend="bodytext">Atha naṃ kāṇāriṭṭho ‘‘subhoga jānāsi pana ayaṃ loko kena nimmito’’ti vatvā ‘‘na jānāmī’’ti vutte ‘‘brāhmaṇānaṃ pitāmahena mahābrahmunā nimmito’’ti dassetuṃ itaraṃ gāthamāha –</p>

<p rend="hangnum" n="22:906"><hi rend="paranum">22:906</hi><hi rend="dot">.</hi></p>

<p rend="gatha1"> ‘‘Ajjhenamariyā pathaviṃ janindā, vessā kasiṃ pāricariyañca suddā;</p>

<p rend="gathalast">Upāgu paccekaṃ yathāpadesaṃ, katāhu ete vasināti āhū’’ti.</p>

<p rend="bodytext">Tattha <hi rend="bold">upāgū</hi>ti upagatā. Brahmā kira brāhmaṇādayo cattāro vaṇṇe nimminitvā ariye tāva brāhmaṇe āha – ‘‘tumhe ajjhenameva upagacchatha <pb ed="M" n="7.0048" />, mā aññaṃ kiñci karitthā’’ti, janinde āha ‘‘tumhe pathaviṃyeva vijinatha’’, vesse āha – ‘‘tumhe kasiṃyeva upetha’’, sudde āha ‘‘tumhe tiṇṇaṃ vaṇṇānaṃ pāricariyaṃyeva upethā’’ti. Tato paṭṭhāya ariyā ajjhenaṃ, janindā pathaviṃ, vessā kasiṃ, suddā pāricariyaṃ upāgatāti vadanti. <hi rend="bold">Paccekaṃ yathāpadesa</hi>nti upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā. <hi rend="bold">Katāhu ete vasināti āhū</hi>ti evaṃ kira ete vasinā mahābrahmunā katā ahesunti kathenti.</p>

<p rend="bodytext">Evaṃ mahāguṇā ete brāhmaṇā nāma. Yo hi etesu cittaṃ pasādetvā dānaṃ deti, tassa aññattha paṭisandhi natthi, devalokameva gacchatīti vatvā āha –</p>

<p rend="hangnum" n="22:907"><hi rend="paranum">22:907</hi><hi rend="dot">.</hi></p>

<p rend="gatha1"> ‘‘Dhātā vidhātā varuṇo kuvero, somo yamo candimā vāyu sūriyo;</p>

<p rend="gathalast">Etepi yaññaṃ puthuso yajitvā, ajjhāyakānaṃ atho sabbakāme.</p>

<p rend="hangnum" n="22:908"><hi rend="paranum">22:908</hi><hi rend="dot">.</hi></p>

<p rend="gatha1"> ‘‘Vikāsitā cāpasatāni pañca, yo ajjuno balavā bhīmaseno;</p>

<p rend="gathalast">Sahassabāhu asamo pathabyā, sopi tadā ādahi jātaveda’’nti.</p>

<p rend="bodytext">Tattha <pb ed="V" n="7.0048" /><pb ed="P" n="6.0202" /><hi rend="bold">etepī</hi>ti ete dhātādayo devarājāno. <hi rend="bold">Puthuso</hi>ti anekappakāraṃ yaññaṃ yajitvā. <hi rend="bold">Atho sabbakāme</hi>ti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti dasseti. <hi rend="bold">Vikāsitā</hi>ti ākaḍḍhitā. <hi rend="bold">Cāpasatāni pañcā</hi>ti na dhanupañcasatāni, pañcacāpasatappamāṇaṃ pana mahādhanuṃ sayameva ākaḍḍhati. <hi rend="bold">Bhīmaseno</hi>ti bhayānakaseno. <hi rend="bold">Sahassabāhū</hi>ti na tassa bāhūnaṃ sahassaṃ, pañcannaṃ pana dhanuggahasatānaṃ bāhusahassena ākaḍḍhitabbassa dhanuno ākaḍḍhanenevaṃ vuttaṃ. <hi rend="bold">Ādahi jātaveda</hi>nti sopi rājā tasmiṃ kāle brāhmaṇe sabbakāmehi santappetvā aggiṃ ādahi patiṭṭhāpetvā paricari, teneva kāraṇena <pb ed="M" n="7.0049" /> devaloke nibbatto. Tasmā brāhmaṇā nāma imasmiṃ loke jeṭṭhakāti āha.</p>

<p rend="bodytext">So uttaripi brāhmaṇe vaṇṇento gāthamāha –</p>

<p rend="hangnum" n="22:909"><hi rend="paranum">22:909</hi><hi rend="dot">.</hi></p>

<p rend="gatha1"> ‘‘Yo brāhmaṇe bhojayi dīgharattaṃ, annena pānena yathānubhāvaṃ;</p>

<p rend="gathalast">Pasannacitto anumodamāno, subhoga devaññataro ahosī’’ti.</p>

<p rend="bodytext">Tattha <hi rend="bold">yo</hi>ti yo so porāṇako bārāṇasirājāti dasseti. <hi rend="bold">Yathānubhāva</hi>nti yathābalaṃ yaṃ tassa atthi, taṃ sabbaṃ pariccajitvā bhojesi. <hi rend="bold">Devaññataro</hi>ti so aññataro mahesakkhadevarājā ahosi. Evaṃ brāhmaṇā nāma aggadakkhiṇeyyāti dasseti.</p>

<p rend="bodytext">Athassa aparampi kāraṇaṃ āharitvā dassento gāthamāha –</p>

<p rend="hangnum" n="22:910"><hi rend="paranum">22:910</hi><hi rend="dot">.</hi></p>

<p rend="gatha1"> ‘‘Mahāsanaṃ devamanomavaṇṇaṃ, yo sappinā asakkhi bhojetumaggiṃ;</p>

<p rend="gathalast">Sa yaññatantaṃ varato yajitvā, dibbaṃ gatiṃ mucalindajjhagacchī’’ti.</p>

<p rend="bodytext">Tattha <hi rend="bold">mahāsana</hi>nti mahābhakkhaṃ. <hi rend="bold">Bhojetu</hi>nti santappetuṃ. <hi rend="bold">Yaññatanta</hi>nti yaññavidhānaṃ. <hi rend="bold">Varato</hi>ti varassa aggidevassa yajitvā. <hi rend="bold">Mucalindajjhagacchī</hi>ti mucalindo adhigatoti.</p>

<p rend="bodytext">Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ pucchi. Atha naṃ te ‘‘brāhmaṇānañca brāhmaṇadevatāya ca sakkāraṃ karohī’’ti vatvā ‘‘kā brāhmaṇadevatā’’ti vutte ‘‘‘aggidevoti taṃ navanītasappinā santappehī’’’ti āhaṃsu. So tathā akāsi. Tamatthaṃ pakāsento esa imaṃ gāthamāha.</p>

<p rend="bodytext">Aparampi <pb ed="V" n="7.0049" /><pb ed="M" n="7.0050" /> kāraṇaṃ dassento gāthamāha –</p>

<p rend="hangnum" n="22:911"><hi rend="paranum">22:911</hi><hi rend="dot">.</hi></p>

<p rend="gatha1"> ‘‘Mahānubhāvo vassasahassajīvī, yo pabbajī dassaneyyo uḷāro;</p>

<p rend="gathalast">Hitvā <pb ed="P" n="6.0203" /> apariyanta raṭṭhaṃ sasenaṃ, rājā dudīpopi jagāma sagga’’nti.</p>

<p rend="bodytext">Tattha <hi rend="bold">pabbajī</hi>ti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ raṭṭhaṃ sasenaṃ hitvā pabbaji. <hi rend="bold">Dudīpopī</hi>ti so dudīpo nāma rājā brāhmaṇe pūjetvāva saggaṃ gatoti vadati. ‘‘Dujīpo’’tipi pāṭho.</p>

<p rend="bodytext">Aparānipissa udāharaṇāni dassento āha –</p>

<p rend="hangnum" n="22:912"><hi rend="paranum">22:912</hi><hi rend="dot">.</hi></p>

<p rend="gatha1"> ‘‘Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;</p>

<p rend="gathalast">Ussesi vessānaramādahāno, subhoga devaññataro ahosi.</p>

<p rend="hangnum" n="22:913"><hi rend="paranum">22:913</hi><hi rend="dot">.</hi></p>

<p rend="gatha1"> ‘‘Yassānubhāvena subhoga gaṅgā, pavattatha dadhisannisinnaṃ samuddaṃ;</p>

<p rend="gathalast">Sa lomapādo paricariya maggiṃ, aṅgo sahassakkhapurajjhagacchī’’ti.</p>

<p rend="bodytext">Tattha <hi rend="bold">sāgaranta</hi>nti sāgarapariyantaṃ pathaviṃ. <hi rend="bold">Ussesī</hi>ti brāhmaṇe saggamaggaṃ pucchitvā ‘‘sovaṇṇayūpaṃ ussāpehī’’ti vutto pasughātanatthāya ussāpesi. <hi rend="bold">Vessānaramādahāno</hi>ti vessānaraṃ aggiṃ ādahanto. ‘‘Vesānari’’ntipi pāṭho. <hi rend="bold">Devaññataro</hi>ti subhoga, so hi rājā aggiṃ juhitvā aññataro mahesakkhadevo ahosīti vadati. <hi rend="bold">Yassānubhāvenā</hi>ti bho subhoga, gaṅgā ca mahāsamuddo ca kena katoti jānāsīti. Na jānāmīti. Kiṃ tvaṃ jānissasi, brāhmaṇeyeva pothetuṃ jānāsīti. Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi ‘‘bho, mahārāja, himavantaṃ pavisitvā brāhmaṇānaṃ sakkāraṃ katvā aggiṃ paricarāhī’’ti vutte aparimāṇā <pb ed="M" n="7.0051" /> gāviyo ca mahiṃsiyo ca ādāya himavantaṃ pavisitvā tathā akāsi. ‘‘Brāhmaṇehi bhuttātirittaṃ khīradadhiṃ kiṃ kātabba’’nti ca vutte ‘‘chaḍḍethā’’ti āha. Tattha thokassa khīrassa chaḍḍitaṭṭhāne kunnadiyo ahesuṃ, bahukassa chaḍḍitaṭṭhāne gaṅgā pavattatha. Taṃ pana khīraṃ yattha dadhi hutvā sannisinnaṃ ṭhitaṃ, taṃ samuddaṃ nāma jātaṃ. Iti so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.</p>

<p rend="bodytext">Itissa <pb ed="V" n="7.0050" /> idaṃ atītaṃ āharitvā imaṃ gāthamāha –</p>

<p rend="hangnum" n="22:914"><hi rend="paranum">22:914</hi><hi rend="dot">.</hi></p>

<p rend="gatha1"> ‘‘Mahiddhiko devavaro yasassī, senāpati tidive vāsavassa;</p>

<p rend="gathalast">So <pb ed="P" n="6.0204" /> somayāgena malaṃ vihantvā, subhoga devaññataro ahosī’’ti.</p>

<p rend="bodytext">Tattha <hi rend="bold">so somayāgena malaṃ vihantvā</hi>ti bho subhoga, yo idāni sakkassa senāpati mahāyaso devaputto, sopi pubbe eko bārāṇasirājā brāhmaṇe saggamaggaṃ pucchitvā tehi ‘‘somayāgena attano malaṃ pavāhetvā devalokaṃ gacchāhī’’ti vutte brāhmaṇānaṃ mahantaṃ sakkāraṃ katvā tehi vuttavidhānena somayāgaṃ katvā tena attano malaṃ vihantvā devaññataro jātoti imamatthaṃ pakāsento evamāha.</p>

<p rend="bodytext">Aparānipissa udāharaṇāni dassento āha –</p>

<p rend="hangnum" n="22:915"><hi rend="paranum">22:915</hi><hi rend="dot">.</hi></p>

<p rend="gatha1"> ‘‘Akārayi lokamimaṃ parañca, bhāgīrathiṃ himavantañca gijjhaṃ;</p>

<p rend="gathalast">Yo iddhimā devavaro yasassī, sopi tadā ādahi jātavedaṃ.</p>

<p rend="hangnum" n="22:916"><hi rend="paranum">22:916</hi><hi rend="dot">.</hi></p>

<p rend="gatha1"> ‘‘Mālāgirī himavā yo ca gijjho, sudassano nisabho kuveru;</p>

<p rend="gathalast">Ete ca aññe ca nagā mahantā, cityā katā yaññakarehi māhū’’ti.</p>

<p rend="bodytext">Tattha <pb ed="M" n="7.0052" /><hi rend="bold">sopi tadā ādahi jātaveda</hi>nti bhātika subhoga, yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato, sopi yadā brahmupapattito pubbe māṇavako ahosi, tadā aggimeva ādahi, aggiṃ juhitvā mahābrahmā hutvā idaṃ sabbamakāsi. Evaṃmahiddhikā brāhmaṇāti dasseti.</p>

<p rend="bodytext"><hi rend="bold">Cityā katā</hi>ti pubbe kireko bārāṇasirājā brāhmaṇe saggamaggaṃ pucchitvā ‘‘brāhmaṇānaṃ sakkāraṃ karohī’’ti vutte tesaṃ mahādānaṃ paṭṭhapetvā ‘‘mayhaṃ dāne kiṃ natthī’’ti pucchitvā ‘‘sabbaṃ, deva, atthi, brāhmaṇānaṃ pana āsanāni nappahontī’’ti vutte iṭṭhakāhi cināpetvā āsanāni kāresi. Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo pabbatā jātā. Evamete yaññakārehi brāhmaṇehi katāti kathentīti.</p>

<p rend="bodytext">Atha <pb ed="V" n="7.0051" /> naṃ puna āha ‘‘bhātika, jānāsi panāyaṃ samuddo kena kāraṇena apeyyo loṇodako jāto’’ti? ‘‘Na jānāmi, ariṭṭhā’’ti. Atha naṃ ‘‘tvaṃ brāhmaṇeyeva vihiṃsituṃ jānāsi, suṇohī’’ti vatvā gāthamāha –</p>

<p rend="hangnum" n="22:917"><hi rend="paranum">22:917</hi><hi rend="dot">.</hi></p>

<p rend="gatha1"> ‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;</p>

<p rend="gathalast">Tīre <pb ed="P" n="6.0205" /> samuddassudakaṃ sajantaṃ, taṃ sāgarojjhohari tenāpeyyo’’ti.</p>

<p rend="bodytext">Tattha <hi rend="bold">‘yācayogotidhāhū</hi>ti taṃ brāhmaṇaṃ yācayogoti idha loke āhu. <hi rend="bold">Udakaṃ sajanta</hi>ti so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā attano upari sīse sajantaṃ abbhukirati. Atha naṃ evaṃ karontaṃ vaḍḍhitvā sāgaro ajjhohari. Taṃ kāraṇaṃ mahābrahmā ñatvā ‘‘iminā kira me putto hato’’ti kujjhitvā ‘‘samuddo apeyyo loṇodako bhavatū’’ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.</p>

<p rend="bodytext">Punapi <pb ed="M" n="7.0053" /> āha –</p>

<p rend="hangnum" n="22:918"><hi rend="paranum">22:918</hi><hi rend="dot">.</hi></p>

<p rend="gatha1"> ‘‘Āyāgavatthūni puthū pathabyā, saṃvijjanti brāhmaṇā vāsavassa;</p>

<p rend="gathalast">Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda’’nti.</p>

<p rend="bodytext">Tattha <hi rend="bold">vāsavassā</hi>ti pubbe brāhmaṇānaṃ dānaṃ datvā vāsavattaṃ pattassa vāsavassa. <hi rend="bold">Āyāgavatthūnī</hi>ti puññakkhettabhūtā aggadakkhiṇeyyā pathabyā puthū brāhmaṇā saṃvijjanti. <hi rend="bold">Purimaṃ disa</hi>nti te idānipi catūsu disāsu saṃvijjamānā tassa vāsavassa mahantaṃ vedaṃ janayanti, pītisomanassaṃ āvahanti.</p>

<p rend="bodytext">Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.</p>

<p rend="centre">Micchākathā niṭṭhitā.</p>

<p rend="bodytext">Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā ‘‘ayaṃ bhūtameva kathetī’’ti micchāgāhaṃ gaṇhanākārappattā jātā. Mahāsatto gilānaseyyāya nipannova taṃ sabbaṃ assosi <pb ed="V" n="7.0052" />. Nāgāpissa ārocesuṃ. Tato mahāsatto cintesi ‘‘ariṭṭho micchāmaggaṃ vaṇṇeti, vādamassa bhinditvā parisaṃ sammādiṭṭhikaṃ karissāmī’’ti. So uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ pakkosāpetvā ‘‘ariṭṭha, tvaṃ abhūtaṃ vatvā vede ca yaññe ca brāhmaṇe ca vaṇṇesi, brāhmaṇānañhi vedavidhānena yaññayajanaṃ nāma anariyasammataṃ na saggāvahaṃ, tava vāde abhūtaṃ passāhī’’ti vatvā yaññabhedavādaṃ nāma ārabhanto āha –</p>

<p rend="hangnum" n="22:919"><hi rend="paranum">22:919</hi><hi rend="dot">.</hi></p>

<p rend="gatha1"> ‘‘Kalī <pb ed="P" n="6.0206" /> hi dhīrāna kaṭaṃ magānaṃ, bhavanti vedajjhagatānariṭṭha;</p>

<p rend="gathalast">Marīcidhammaṃ asamekkhitattā, māyāguṇā nātivahanti paññaṃ.</p>

<p rend="hangnum" n="22:920"><hi rend="paranum">22:920</hi><hi rend="dot">.</hi></p>

<p rend="gatha1"> ‘‘Vedā <pb ed="M" n="7.0054" /> na tāṇāya bhavanti dassa, mittadduno bhūnahuno narassa;</p>

<p rend="gathalast">Na tāyate pariciṇṇo ca aggi, dosantaraṃ maccamanariyakammaṃ.</p>

<p rend="hangnum" n="22:921"><hi rend="paranum">22:921</hi><hi rend="dot">.</hi></p>

<p rend="gatha1"> ‘‘Sabbañca maccā sadhanaṃ sabhogaṃ, ādīpitaṃ dāru tiṇena missaṃ;</p>

<p rend="gathalast">Dahaṃ na tappe asamatthatejo, ko taṃ subhikkhaṃ dvirasaññu kayirā.</p>

<p rend="hangnum" n="22:922"><hi rend="paranum">22:922</hi><hi rend="dot">.</hi></p>

<p rend="gatha1"> ‘‘Yathāpi khīraṃ vipariṇāmadhammaṃ, dadhi bhavitvā navanītampi hoti;</p>

<p rend="gathalast">Evampi aggi vipariṇāmadhammo, tejo samorohatī yogayutto.</p>

<p rend="hangnum" n="22:923"><hi rend="paranum">22:923</hi><hi rend="dot">.</hi></p>

<p rend="gatha1"> ‘‘Na dissatī aggi manuppaviṭṭho, sukkhesu kaṭṭhesu navesu cāpi;</p>

<p rend="gathalast">Nāmatthamāno araṇīnarena, nākammunā jāyati jātavedo.</p>

<p rend="hangnum" n="22:924"><hi rend="paranum">22:924</hi><hi rend="dot">.</hi></p>

<p rend="gatha1"> ‘‘Sace hi aggi antarato vaseyya, sukkhesu kaṭṭhesu navesu cāpi;</p>

<p rend="gathalast">Sabbāni susseyyu vanāni loke, sukkhāni kaṭṭhāni ca pajjaleyyuṃ.</p>

<p rend="hangnum" n="22:925"><hi rend="paranum">22:925</hi><hi rend="dot">.</hi></p>

<p rend="gatha1"> ‘‘Karoti ce dārutiṇena puññaṃ, bhojaṃ naro dhūmasikhiṃ patāpavaṃ;</p>

<p rend="gathalast">Aṅgārikā loṇakarā ca sūdā, sarīradāhāpi kareyyu puññaṃ.</p>

<p rend="hangnum" n="22:926"><hi rend="paranum">22:926</hi><hi rend="dot">.</hi></p>

<p rend="gatha1"> ‘‘Atha <pb ed="P" n="6.0207" /> ce hi ete na karonti puññaṃ, ajjhenamaggiṃ idha tappayitvā;</p>

<p rend="gathalast">Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.</p>

<p rend="hangnum" n="22:927"><hi rend="paranum">22:927</hi><hi rend="dot">.</hi></p>

<p rend="gatha1"> ‘‘Kathañhi <pb ed="V" n="7.0053" /><pb ed="M" n="7.0055" /> lokāpacito samāno, amanuññagandhaṃ bahūnaṃ akantaṃ;</p>

<p rend="gathalast">Yadeva maccā parivajjayanti, tadappasatthaṃ dvirasaññu bhuñje.</p>

<p rend="hangnum" n="22:928"><hi rend="paranum">22:928</hi><hi rend="dot">.</hi></p>

<p rend="gatha1"> ‘‘Sikhimpi devesu vadanti heke, āpaṃ milakkhū pana devamāhu;</p>

<p rend="gathalast">Sabbeva ete vitathaṃ bhaṇanti, aggī na devaññataro na cāpo.</p>

<p rend="hangnum" n="22:929"><hi rend="paranum">22:929</hi><hi rend="dot">.</hi></p>

<p rend="gatha1"> ‘‘Anindriyabaddhamasaññakāyaṃ, vessānaraṃ kammakaraṃ pajānaṃ;</p>

<p rend="gathalast">Paricariya maggiṃ sugatiṃ kathaṃ vaje, pāpāni kammāni pakubbamāno.</p>

<p rend="hangnum" n="22:930"><hi rend="paranum">22:930</hi><hi rend="dot">.</hi></p>

<p rend="gatha1"> ‘‘Sabbābhibhū tāhudha jīvikatthā, aggissa brahmā paricārikoti;</p>

<p rend="gathalast">Sabbānubhāvī ca vasī kimatthaṃ, animmito nimmitaṃ vanditassa.</p>

<p rend="hangnum" n="22:931"><hi rend="paranum">22:931</hi><hi rend="dot">.</hi></p>

<p rend="gatha1"> ‘‘Hassaṃ anijjhānakkhamaṃ atacchaṃ, sakkārahetu pakiriṃsu pubbe;</p>

<p rend="gathalast">Te lābhasakkāre apātubhonte, sandhāpitā jantubhi santidhammaṃ.</p>

<p rend="hangnum" n="22:932"><hi rend="paranum">22:932</hi><hi rend="dot">.</hi></p>

<p rend="gatha1"> ‘‘Ajjhenamariyā pathaviṃ janindā, vessā kasiṃ pāricariyañca suddā;</p>

<p rend="gathalast">Upāgu paccekaṃ yathāpadesaṃ, katāhu ete vasināti āhu.</p>

<p rend="hangnum" n="22:933"><hi rend="paranum">22:933</hi><hi rend="dot">.</hi></p>

<p rend="gatha1"> ‘‘Etañca <pb ed="P" n="6.0208" /> saccaṃ vacanaṃ bhaveyya, yathā idaṃ bhāsitaṃ brāhmaṇehi;</p>

<p rend="gatha2">Nākhattiyo jātu labhetha rajjaṃ, nābrāhmaṇo mantapadāni sikkhe;</p>

<p rend="gathalast">Nāññatra vessehi kasiṃ kareyya, suddo na mucce parapesanāya.</p>

<p rend="hangnum" n="22:934"><hi rend="paranum">22:934</hi><hi rend="dot">.</hi></p>

<p rend="gatha1"> ‘‘Yasmā <pb ed="M" n="7.0056" /> ca etaṃ vacanaṃ abhūtaṃ, musāvime odariyā bhaṇanti;</p>

<p rend="gathalast">Tadappapaññā abhisaddahanti, passanti taṃ paṇḍitā attanāva.</p>

<p rend="hangnum" n="22:935"><hi rend="paranum">22:935</hi><hi rend="dot">.</hi></p>

<p rend="gatha1"> ‘‘Khatyā hi vessānaṃ baliṃ haranti, ādāya satthāni caranti brāhmaṇā;</p>

<p rend="gathalast">Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.</p>

<p rend="hangnum" n="22:936"><hi rend="paranum">22:936</hi><hi rend="dot">.</hi></p>

<p rend="gatha1"> ‘‘Sace hi so issaro sabbaloke, brahmā bahūbhūtapatī pajānaṃ;</p>

<p rend="gathalast">Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.</p>

<p rend="hangnum" n="22:937"><hi rend="paranum">22:937</hi><hi rend="dot">.</hi></p>

<p rend="gatha1"> ‘‘Sace <pb ed="V" n="7.0054" /> hi so issaro sabbaloke, brahmā bahūbhūtapatī pajānaṃ;</p>

<p rend="gathalast">Māyā musāvajjamadena cāpi, lokaṃ adhammena kimatthamakāri.</p>

<p rend="hangnum" n="22:938"><hi rend="paranum">22:938</hi><hi rend="dot">.</hi></p>

<p rend="gatha1"> ‘‘Sace hi so issaro sabbaloke, brahmā bahūbhūtapatī pajānaṃ;</p>

<p rend="gathalast">Adhammiko bhūtapatī ariṭṭha, dhamme sati yo vidahī adhammaṃ.</p>

<p rend="hangnum" n="22:939"><hi rend="paranum">22:939</hi><hi rend="dot">.</hi></p>

<p rend="gatha1"> ‘‘Kīṭā paṭaṅgā uragā ca bhekā, gantvā kimī sujjhati makkhikā ca;</p>

<p rend="gathalast">Etepi dhammā anariyarūpā, kambojakānaṃ vitathā bahūna’’nti.</p>

<p rend="bodytext">Tattha <pb ed="P" n="6.0209" /><hi rend="bold">vedajjhagatānariṭṭhā</hi>ti ariṭṭha, imāni vedādhigamanāni nāma dhīrānaṃ parājayasaṅkhāto kaliggāho, magānaṃ bālānaṃ jayasaṅkhāto kaṭaggāho. <hi rend="bold">Marīcidhamma</hi>nti idañhi vedattayaṃ marīcidhammaṃ. Tayidaṃ asamekkhitattā yuttāyuttaṃ <pb ed="M" n="7.0057" /> ajānantā bālā udakasaññāya magā marīciṃ viya bhūtasaññāya anavajjasaññāya attano vināsaṃ upagacchanti. <hi rend="bold">Pañña</hi>nti evarūpā pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti. <hi rend="bold">Bhavanti dassā</hi>ti <hi rend="bold">da</hi>-kāro byañjanasandhimattaṃ, assa <hi rend="bold">bhūnahuno</hi> vuḍḍhighātakassa mittadubbhino narassa vedā na tāṇatthāya bhavanti, patiṭṭhā hotuṃ na sakkontīti attho. <hi rend="bold">Pariciṇṇo ca aggī</hi>ti aggi ca pariciṇṇo tividhena duccaritadosena sadosacittaṃ pāpakammaṃ purisaṃ na tāyati na rakkhati.</p>

<p rend="bodytext"><hi rend="bold">Sabbañca maccā</hi>ti sacepi hi maccā yattakaṃ loke dāru atthi, taṃ sabbaṃ sadhanaṃ sabhogaṃ attano dhanena ca bhogehi ca saddhiṃ tiṇena missaṃ katvā ādīpeyyuṃ. Evaṃ sabbampi taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya. Evaṃ atappanīyaṃ, bhātika, dvirasaññu dvīhi jivhāhi rasajānanasamattho ko taṃ sappiādīhi subhikkhaṃ suhītaṃ kayirā, ko sakkuṇeyya kātuṃ. Evaṃ atittaṃ panetaṃ mahagghasaṃ santappetvā ko nāma devalokaṃ gamissati, passa yāvañcetaṃ dukkathitanti. <hi rend="bold">Yogayutto</hi>ti araṇimathanayogena yutto hutvā taṃ paccayaṃ labhitvāva aggi samorohati nibbattati. Evaṃ paravāyāmena uppajjamānaṃ acetanaṃ taṃ tvaṃ ‘‘devo’’ti vadesi. Idampi abhūtameva kathesīti.</p>

<p rend="bodytext"><hi rend="bold">Aggi manuppaviṭṭho</hi>ti aggi anupaviṭṭho. <hi rend="bold">Nāmatthamāno</hi>ti nāpi araṇihatthena narena amatthiyamāno nibbattati. <hi rend="bold">Nākammunā jāyati jātavedo</hi>ti ekassa kiriyaṃ vinā attano dhammatāya eva na jāyati. <hi rend="bold">Susseyyu</hi>nti anto agginā sosiyamānāni vanāni sukkheyyuṃ, allāneva <pb ed="V" n="7.0055" /> na siyuṃ. <hi rend="bold">Bhoja</hi>nti bhojento. <hi rend="bold">Dhūmasikhiṃ patāpava</hi>nti dhūmasikhāya yuttaṃ patāpavantaṃ. <hi rend="bold">Aṅgārikā</hi>ti aṅgārakammakarā. <hi rend="bold">Loṇakarā</hi>ti loṇodakaṃ pacitvā loṇakārakā. <hi rend="bold">Sūdā</hi>ti bhattakārakā. <hi rend="bold">Sarīradāhā</hi>ti matasarīrajjhāpakā. <hi rend="bold">Puñña</hi>nti etepi sabbe puññameva kareyyuṃ.</p>

<p rend="bodytext"><hi rend="bold">Ajjhenamaggi</hi>nti ajjhenaaggiṃ. <hi rend="bold">Na kocī</hi>ti mantajjhāyakā brāhmaṇāpi hontu, koci naro dhūmasikhiṃ patāpavantaṃ aggiṃ bhojento tappayitvāpi puññaṃ <pb ed="M" n="7.0058" /> na karoti nāma. <hi rend="bold">Lokāpacito samāno</hi>ti tava devolokassa apacito pūjito samāno. <hi rend="bold">Yadevā</hi>ti yaṃ ahikuṇapādiṃ paṭikulaṃ jegucchaṃ maccā dūrato parivajjenti. <hi rend="bold">Tadappasattha</hi>nti taṃ appasatthaṃ, samma, dvirasaññu kathaṃ kena kāraṇena paribhuñjeyya. <hi rend="bold">Devesū</hi>ti eke manussā sikhimpi devesu aññataraṃ devaṃ vadanti. <hi rend="bold">Milakkhū panā</hi>ti aññāṇā pana milakkhū udakaṃ ‘‘devo’’ti vadanti. <hi rend="bold">Asaññakāya</hi>nti <pb ed="P" n="6.0210" /> anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ aggiṃ paricaritvā pāpāni kammāni karonto loko kathaṃ sugatiṃ gamissati. Idaṃ te ativiya dukkathitaṃ.</p>

<p rend="bodytext"><hi rend="bold">Sabbābhi bhūtāhudha jīvikatthā</hi>ti ime brāhmaṇā attano jīvikatthaṃ mahābrahmā sabbābhibhūti āhaṃsu, sabbo loko teneva nimmitoti vadanti. Puna aggissa brahmā paricārakotipi vadanti. Sopi kira aggiṃ juhateva. <hi rend="bold">Sabbānubhāvī ca vasī</hi>ti so pana yadi sabbānubhāvī ca vasī ca, atha kimatthaṃ sayaṃ animmito hutvā attanāva nimmitaṃ vanditā bhaveyya. Idampi te <hi rend="bold">dukkathita</hi>meva. <hi rend="bold">Hassa</hi>nti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ na nijjhānakkhamaṃ. <hi rend="bold">Pakiriṃsū</hi>ti ime brāhmaṇā evarūpaṃ musāvādaṃ attano sakkārahetu pubbe patthariṃsu. <hi rend="bold">Sandhāpitā jantubhi santidhamma</hi>nti te ettakena lābhasakkāre apātubhūte jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ sandhāpitā, yaññasuttaṃ nāma ganthayiṃsūti attho.</p>

<p rend="bodytext"><hi rend="bold">Etañca sacca</hi>nti yadetaṃ tayā ‘‘ajjhenamariyā’’tiādi vuttaṃ, etañca saccaṃ bhaveyya. <hi rend="bold">Nākhattiyo</hi>ti evaṃ sante akhattiyo rajjaṃ nāma na labheyya, abrāhmaṇopi mantapadāni na sikkheyya. <hi rend="bold">Musāvime</hi>ti musāva ime. <hi rend="bold">Odariyā</hi>ti udaranissitajīvikā, udarapūraṇahetu vā. <hi rend="bold">Tadappapaññā</hi>ti taṃ tesaṃ vacanaṃ appapaññā. <hi rend="bold">Attanāvā</hi>ti paṇḍitā pana tesaṃ vacanaṃ ‘‘sadosa’’nti attanāva passanti. <hi rend="bold">Tādisa</hi>nti tathārūpaṃ. <hi rend="bold">Saṅkhubhita</hi>nti saṅkhubhitvā brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā kasmā ujuṃ na karoti <pb ed="V" n="7.0056" />. <hi rend="bold">Alakkhi</hi>nti kiṃkāraṇā sabbaloke dukkhaṃ vidahi. <hi rend="bold">Sukhi</hi>nti kiṃ nu ekantasukhimeva sabbalokaṃ na <pb ed="M" n="7.0059" /> akāsi, lokavināsako coro maññe tava brahmāti. <hi rend="bold">Māyā</hi>ti māyāya. <hi rend="bold">Adhammena kimatthamakārī</hi>ti iminā māyādinā adhammena kiṃkāraṇā lokaṃ anatthakiriyāyaṃ saṃyojesīti attho. <hi rend="bold">Ariṭṭhā</hi>ti ariṭṭha, tava bhūtapati adhammiko, yo dasavidhe kusaladhamme sati dhammameva avidahitvā adhammaṃ vidahi. <hi rend="bold">Kīṭā</hi>tiādi upayogatthe paccattaṃ. Ete kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.</p>

<p rend="bodytext">Idāni tesaṃ vitathabhāvaṃ dassento āha –</p>

<p rend="hangnum" n="22:940"><hi rend="paranum">22:940</hi><hi rend="dot">.</hi></p>

<p rend="gatha1"> ‘‘Sace hi so sujjhati yo hanāti, hatopi so saggamupeti ṭhānaṃ;</p>

<p rend="gathalast">Bhovādi <pb ed="P" n="6.0211" /> bhovādina mārayeyyuṃ, ye cāpi tesaṃ abhisaddaheyyuṃ.</p>

<p rend="hangnum" n="22:941"><hi rend="paranum">22:941</hi><hi rend="dot">.</hi></p>

<p rend="gatha1"> ‘‘Neva migā na pasū nopi gāvo, āyācanti attavadhāya keci;</p>

<p rend="gathalast">Vipphandamāne idha jīvikatthā, yaññesu pāṇe pasumārabhanti.</p>

<p rend="hangnum" n="22:942"><hi rend="paranum">22:942</hi><hi rend="dot">.</hi></p>

<p rend="gatha1"> ‘‘Yūpussane pasubandhe ca bālā, cittehi vaṇṇehi mukhaṃ nayanti;</p>

<p rend="gathalast">Ayaṃ te yūpo kāmaduho parattha, bhavissati sassato samparāye.</p>

<p rend="hangnum" n="22:943"><hi rend="paranum">22:943</hi><hi rend="dot">.</hi></p>

<p rend="gatha1"> ‘‘Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;</p>

<p rend="gatha2">Sukkhesu kaṭṭhesu navesu cāpi, sace duhe tidive sabbakāme;</p>

<p rend="gathalast">Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.</p>

<p rend="hangnum" n="22:944"><hi rend="paranum">22:944</hi><hi rend="dot">.</hi></p>

<p rend="gatha1"> ‘‘Kuto <pb ed="M" n="7.0060" /> ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;</p>

<p rend="gathalast">Sukkhesu kaṭṭhesu navesu cāpi, kuto duhe tidive sabbakāme.</p>

<p rend="hangnum" n="22:945"><hi rend="paranum">22:945</hi><hi rend="dot">.</hi></p>

<p rend="gatha1"> ‘‘Saṭhā ca luddā ca paluddhabālā, cittehi vaṇṇehi mukhaṃ nayanti;</p>

<p rend="gathalast">Ādāya aggiṃ mama dehi vittaṃ, tato sukhī hohisi sabbakāme.</p>

<p rend="hangnum" n="22:946"><hi rend="paranum">22:946</hi><hi rend="dot">.</hi></p>

<p rend="gatha1"> ‘‘Tamaggihuttaṃ <pb ed="V" n="7.0057" /> saraṇaṃ pavissa, cittehi vaṇṇehi mukhaṃ nayanti;</p>

<p rend="gathalast">Oropayitvā kesamassuṃ nakhañca, vedehi vittaṃ atigāḷhayanti.</p>

<p rend="hangnum" n="22:947"><hi rend="paranum">22:947</hi><hi rend="dot">.</hi></p>

<p rend="gatha1"> ‘‘Kākā ulūkaṃva raho labhitvā, ekaṃ samānaṃ bahukā samecca;</p>

<p rend="gathalast">Annāni <pb ed="P" n="6.0212" /> bhutvā kuhakā kuhitvā, muṇḍaṃ karitvā yaññapathossajanti.</p>

<p rend="hangnum" n="22:948"><hi rend="paranum">22:948</hi><hi rend="dot">.</hi></p>

<p rend="gatha1"> ‘‘Evañhi so vañcito brāhmaṇehi, eko samāno bahukā samecca;</p>

<p rend="gathalast">Te yogayogena vilumpamānā, diṭṭhaṃ adiṭṭhena dhanaṃ haranti.</p>

<p rend="hangnum" n="22:949"><hi rend="paranum">22:949</hi><hi rend="dot">.</hi></p>

<p rend="gatha1"> ‘‘Akāsiyā rājūhivānusiṭṭhā, tadassa ādāya dhanaṃ haranti;</p>

<p rend="gathalast">Te tādisā corasamā asantā, vajjhā na haññanti ariṭṭha loke.</p>

<p rend="hangnum" n="22:950"><hi rend="paranum">22:950</hi><hi rend="dot">.</hi></p>

<p rend="gatha1"> ‘‘Indassa bāhārasi dakkhiṇāti, yaññesu chindanti palāsayaṭṭhiṃ;</p>

<p rend="gathalast">Taṃ cepi saccaṃ maghavā chinnabāhu, kenassa indo asure jināti.</p>

<p rend="hangnum" n="22:951"><hi rend="paranum">22:951</hi><hi rend="dot">.</hi></p>

<p rend="gatha1"> ‘‘Tañceva <pb ed="M" n="7.0061" /> tucchaṃ maghavā samaṅgī, hantā avajjho paramo sa devo;</p>

<p rend="gathalast">Mantā ime brāhmaṇā tuccharūpā, sandiṭṭhikā vañcanā esa loke.</p>

<p rend="hangnum" n="22:952"><hi rend="paranum">22:952</hi><hi rend="dot">.</hi></p>

<p rend="gatha1"> ‘‘Mālāgiri himavā yo ca gijjho, sudassano nisabho kuveru;</p>

<p rend="gathalast">Ete ca aññe ca nagā mahantā, cityā katā yaññakarehi māhu.</p>

<p rend="hangnum" n="22:953"><hi rend="paranum">22:953</hi><hi rend="dot">.</hi></p>

<p rend="gatha1"> ‘‘Yathāpakārāni hi iṭṭhakāni, cityā katā yaññakarehi māhu;</p>

<p rend="gathalast">Na pabbatā honti tathāpakārā, aññā disā acalā tiṭṭhaselā.</p>

<p rend="hangnum" n="22:954"><hi rend="paranum">22:954</hi><hi rend="dot">.</hi></p>

<p rend="gatha1"> ‘‘Na iṭṭhakā honti silā cirena, na tattha sañjāyati ayo na lohaṃ;</p>

<p rend="gathalast">Yaññañca <pb ed="P" n="6.0213" /> etaṃ parivaṇṇayantā, cityā katā yaññakarehi māhu.</p>

<p rend="hangnum" n="22:955"><hi rend="paranum">22:955</hi><hi rend="dot">.</hi></p>

<p rend="gatha1"> ‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;</p>

<p rend="gathalast">Tīre samuddassudakaṃ sajantaṃ, taṃ sāgarajjhohari tenāpeyyo.</p>

<p rend="hangnum" n="22:956"><hi rend="paranum">22:956</hi><hi rend="dot">.</hi></p>

<p rend="gatha1"> ‘‘Parosahassampi <pb ed="V" n="7.0058" /> samantavede, mantūpapanne nadiyo vahanti;</p>

<p rend="gathalast">Na tena byāpannarasūdakā na, kasmā samuddo atulo apeyyo.</p>

<p rend="hangnum" n="22:957"><hi rend="paranum">22:957</hi><hi rend="dot">.</hi></p>

<p rend="gatha1"> ‘‘Ye keci kūpā idha jīvaloke, loṇūdakā kūpakhaṇehi khātā;</p>

<p rend="gathalast">Na brāhmaṇajjhoharaṇena tesu, āpo apeyyo dvirasaññu māhu.</p>

<p rend="hangnum" n="22:958"><hi rend="paranum">22:958</hi><hi rend="dot">.</hi></p>

<p rend="gatha1"> ‘‘Pure <pb ed="M" n="7.0062" /> puratthā kā kassa bhariyā, mano manussaṃ ajanesi pubbe;</p>

<p rend="gathalast">Tenāpi dhammena na koci hīno, evampi vossaggavibhaṅgamāhu.</p>

<p rend="hangnum" n="22:959"><hi rend="paranum">22:959</hi><hi rend="dot">.</hi></p>

<p rend="gatha1"> ‘‘Caṇḍālaputtopi adhicca vede, bhāseyya mante kusalo matīmā;</p>

<p rend="gathalast">Na tassa muddhāpi phaleyya sattadhā, mantā ime attavadhāya katā.</p>

<p rend="hangnum" n="22:960"><hi rend="paranum">22:960</hi><hi rend="dot">.</hi></p>

<p rend="gatha1"> ‘‘Vācākatā giddhikatā gahītā, dummocayā kabyapathānupannā;</p>

<p rend="gathalast">Bālāna cittaṃ visame niviṭṭhaṃ, tadappapaññā abhisaddahanti.</p>

<p rend="hangnum" n="22:961"><hi rend="paranum">22:961</hi><hi rend="dot">.</hi></p>

<p rend="gatha1"> ‘‘Sīhassa byagghassa ca dīpino ca, na vijjatī porisiyaṃ balena;</p>

<p rend="gathalast">Manussabhāvo ca gavaṃva pekkho, jātī hi tesaṃ asamā samānā.</p>

<p rend="hangnum" n="22:962"><hi rend="paranum">22:962</hi><hi rend="dot">.</hi></p>

<p rend="gatha1"> ‘‘Sace <pb ed="P" n="6.0214" /> ca rājā pathaviṃ vijitvā, sajīvavā assavapārisajjo;</p>

<p rend="gathalast">Sayameva so sattusaṅghaṃ vijeyya, tassappajā niccasukhī bhaveyya.</p>

<p rend="hangnum" n="22:963"><hi rend="paranum">22:963</hi><hi rend="dot">.</hi></p>

<p rend="gatha1"> ‘‘Khattiyamantā ca tayo ca vedā, atthena ete samakā bhavanti;</p>

<p rend="gathalast">Tesañca atthaṃ avinicchinitvā, na bujjhatī oghapathaṃva channaṃ.</p>

<p rend="hangnum" n="22:964"><hi rend="paranum">22:964</hi><hi rend="dot">.</hi></p>

<p rend="gatha1"> ‘‘Khattiyamantā ca tayo ca vedā, atthena ete samakā bhavanti;</p>

<p rend="gathalast">Lābho alābho ayaso yaso ca, sabbeva tesaṃ catunnañca dhammā.</p>

<p rend="hangnum" n="22:965"><hi rend="paranum">22:965</hi><hi rend="dot">.</hi></p>

<p rend="gatha1"> ‘‘Yathāpi <pb ed="M" n="7.0063" /> ibbhā dhanadhaññahetu, kammāni karonti puthū pathabyā;</p>

<p rend="gathalast">Tevijjasaṅghā ca tatheva ajja, kammāni karonti puthū pathabyā.</p>

<p rend="hangnum" n="22:966"><hi rend="paranum">22:966</hi><hi rend="dot">.</hi></p>

<p rend="gatha1"> ‘‘Ibbhehi <pb ed="V" n="7.0059" /> ye te samakā bhavanti, niccussukā kāmaguṇesu yuttā;</p>

<p rend="gathalast">Kammāni karonti puthū pathabyā, tadappapaññā dvirasaññurā te’’ti.</p>

<p rend="bodytext">Tattha <hi rend="bold">bhovādī</hi>ti brāhmaṇā. <hi rend="bold">Bhovādina mārayeyyu</hi>nti brāhmaṇameva māreyyuṃ. <hi rend="bold">Ye cāpī</hi>ti yepi brāhmaṇānaṃ taṃ vacanaṃ saddaheyyuṃ, te attano upaṭṭhākeyeva ca brāhmaṇe ca māreyyuṃ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti. Iti tesaṃ vacanaṃ micchā. <hi rend="bold">Kecī</hi>ti yaññesu no māretha, mayaṃ saggaṃ gamissāmāti āyācantā keci natthi. <hi rend="bold">Pāṇe pasumārabhantī</hi>ti migādayo pāṇe ca pasū ca vipphandamāne jīvikatthāya mārenti. <hi rend="bold">Mukhaṃ nayantī</hi>ti etesu yūpussanesu pasubandhesu imasmiṃ te yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ, ayaṃ te yūpo parattha paraloke kāmaduho bhavissati, sassatabhāvaṃ āvahissatīti citrehi kāraṇehi mukhaṃ pasādenti, taṃ taṃ vatvā micchāgāhaṃ <pb ed="P" n="6.0215" /> gāhentīti attho.</p>

<p rend="bodytext"><hi rend="bold">Sace cā</hi>ti sace ca yūpe vā sesakaṭṭhesu vā etaṃ maṇiādikaṃ bhaveyya, tidive vā sabbakāmaduho assa, tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya ca, aññaṃ abrāhmaṇaṃ na yājeyyuṃ. Yasmā pana attano dhanaṃ paccāsīsantā aññampi yajāpenti, tasmā abhūtavādinoti veditabbā. <hi rend="bold">Kuto cā</hi>ti etasmiñca yūpe vā sesakaṭṭhesu vā kuto etaṃ maṇiādikaṃ avijjamānameva, kuto tidive sabbakāme duhissati. Sabbathāpi abhūtameva tesaṃ vacanaṃ.</p>

<p rend="bodytext"><hi rend="bold">Saṭhā</hi><pb ed="M" n="7.0064" /><hi rend="bold">ca luddā ca paluddhabālā</hi>ti ariṭṭha, ime brāhmaṇā nāma kerāṭikā ceva nikkaruṇā ca, te bālā lokaṃ palobhetvā upalobhetvā citrehi kāraṇehi mukhaṃ pasādenti. Sabbakāmeti aggiṃ ādāya tvañca jūha, amhākañca vittaṃ dehi, tato sabbakāme labhitvā sukhī hohisi.</p>

<p rend="bodytext"><hi rend="bold">Tamaggihuttaṃ saraṇaṃ pavissā</hi>ti taṃ rājānaṃ vā rājamahāmattaṃ vā ādāya aggijuhanaṭṭhānaṃ gehaṃ pavisitvā. <hi rend="bold">Oropayitvā</hi>ti citrāni kāraṇāni vadantā kesamassuṃ nakhe ca oropayitvā. <hi rend="bold">Atigāḷhayantī</hi>ti vuttatāya tayo vede nissāya ‘‘idaṃ dātabbaṃ, idaṃ kattabba’’nti vadantā vedehi tassa santakaṃ vittaṃ atigāḷhayanti vināsenti viddhaṃsenti.</p>

<p rend="bodytext"><hi rend="bold">Annāni</hi><pb ed="V" n="7.0060" /><hi rend="bold">bhutvā kuhakā kuhitvā</hi>ti te kuhakā nānappakāraṃ kuhakakammaṃ katvā <hi rend="bold">samecca</hi> samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā atha naṃ muṇḍakaṃ katvā yaññapathe ossajanti, taṃ gahetvā bahiyaññāvāṭaṃ gacchantīti attho.</p>

<p rend="bodytext"><hi rend="bold">Yogayogenā</hi>ti te brāhmaṇā taṃ ekaṃ bahukā samecca tena tena yogena tāya tāya yuttiyā vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ vaṇṇetvā āharaṇaṭṭhānaṃ katvā haranti. <hi rend="bold">Akāsiyā rājūhivānusiṭṭhā</hi>ti ‘‘idañcidañca baliṃ gaṇhathā’’ti rājūhi anusiṭṭhā akāsiyasaṅkhātā rājapurisā viya. <hi rend="bold">Tadassā</hi>ti taṃ assa dhanaṃ ādāya haranti. <hi rend="bold">Corasamā</hi>ti abhūtabaliggāhakā sandhicchedakacorasadisā asappurisā. <hi rend="bold">Vajjhā</hi>ti vadhārahā evarūpā pāpadhammā udāni loke na haññanti.</p>

<p rend="bodytext"><hi rend="bold">Bāhārasī</hi>ti bāhā asi. Idaṃ vuttaṃ hoti – idampi ariṭṭha, brāhmaṇānaṃ musāvādaṃ passa. Te kira yaññesu mahatiṃ palāsayaṭṭhiṃ ‘‘indassa bāhā asi dakkhiṇā’’ti vatvā chindanti. Tañce etesaṃ vacanaṃ saccaṃ, atha chinnabāhu samāno kenassa bāhubalena indo asure jinātīti. <hi rend="bold">Samaṅgī</hi>ti bāhusamaṅgī acchinnabāhu arogoyeva. <hi rend="bold">Hantā</hi>ti asurānaṃ hantā. <hi rend="bold">Paramo</hi>ti uttamo puññiddhiyā samannāgato aññesaṃ avajjho. <hi rend="bold">Brāhmaṇā</hi>ti brāhmaṇānaṃ. <hi rend="bold">Tuccharūpā</hi>ti tucchasabhāvā nipphalā <pb ed="M" n="7.0065" />. <hi rend="bold">Vañcanā</hi>ti ye ca te brāhmaṇānaṃ mantā nāma, esā loke sandiṭṭhikā vañcanā.</p>

<p rend="bodytext"><hi rend="bold">Yathāpakārānī</hi>ti yādisāni iṭṭhakāni gahetvā yaññakarehi cityā katāti vadanti. <hi rend="bold">Tiṭṭhaselā</hi>ti pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni na silāmayāni. <hi rend="bold">Parivaṇṇayantā</hi>ti etaṃ <pb ed="P" n="6.0216" /> yaññaṃ vaṇṇentā brāhmaṇā.</p>

<p rend="bodytext"><hi rend="bold">Samantavede</hi>ti paripuṇṇavede brāhmaṇe. <hi rend="bold">Vahantī</hi>ti sotesupi āvaṭṭesupi patite vahanti, nimujjāpetvā jīvitakkhayaṃ pāpenti. <hi rend="bold">Na tena byāpannarasūdakā nā</hi>ti ettha eko <hi rend="bold">na</hi>-kāro pucchanattho hoti. Nanu tena byāpannarasūdakā nadiyoti taṃ pucchanto evamāha. <hi rend="bold">Kasmā</hi>ti kena kāraṇena tāva mahāsamuddova apeyyo kato, kiṃ mahābrahmā yamunādīsu nadīsu udakaṃ apeyyaṃ kātuṃ na sakkoti, samuddeyeva sakkotīti. <hi rend="bold">Dvirasaññu māhū</hi>ti dvirasaññū ahu, jātoti attho.</p>

<p rend="bodytext"><hi rend="bold">Pure</hi><pb ed="V" n="7.0061" /><hi rend="bold">puratthā</hi>ti ito pure pubbe puratthā paṭhamakappikakāle. <hi rend="bold">Kā kassa bhariyā</hi>ti kā kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro nāma jātā. <hi rend="bold">Mano manussa</hi>nti tadā hi manoyeva manussaṃ janesi, manomayāva sattā nibbattiṃsūti attho. <hi rend="bold">Tenāpi dhammenā</hi>ti tenāpi kāraṇena tena sabhāvena na koci jātiyā hīno. Na hi tadā khattiyādibhedo atthi, tasmā yaṃ brāhmaṇā vadanti ‘‘brāhmaṇāva jātiyā seṭṭhā, itare hīnā’’ti, taṃ micchā. <hi rend="bold">Evampī</hi>ti evaṃ vattamāne loke porāṇakavattaṃ jahitvā pacchā attanā sammannitvā katānaṃ vasena khattiyādayo cattāro koṭṭhāsā jātā, evampi <hi rend="bold">vossaggavibhaṅgamāhu,</hi> attanā katehi kammavossaggehi tesaṃ sattānaṃ ekacce khattiyā jātā, ekacce brāhmaṇādayoti imaṃ vibhāgaṃ kathenti, tasmā ‘‘brāhmaṇāva seṭṭhā’’ti vacanaṃ micchā.</p>

<p rend="bodytext"><hi rend="bold">Sattadhā</hi>ti yadi mahābrahmunā brāhmaṇānaññeva tayo vedā dinnā, na aññesaṃ, caṇḍālassa mante bhāsantassa muddhā sattadhā phaleyya, na <pb ed="M" n="7.0066" /> ca phalati, tasmā imehi brāhmaṇehi attavadhāya mantā katā, attanoyeva nesaṃ musāvāditaṃ pakāsentā guṇavadhaṃ karonti. <hi rend="bold">Vācākatā</hi>ti ete mantā nāma musāvādena cintetvā katā. <hi rend="bold">Giddhikatā gahītā</hi>ti lābhagiddhikatāya brāhmaṇehi gahitā. <hi rend="bold">Dummocayā</hi>ti macchena gilitabaliso viya dummocayā. <hi rend="bold">Kabyapathānupannā</hi>ti kabyākārakabrāhmaṇānaṃ vacanapathaṃ anupannā anugatā. Te hi yathā icchanti, tathā musā vatvā bandhanti. <hi rend="bold">Bālāna</hi>nti tesañhi bālānaṃ cittaṃ visame niviṭṭhaṃ, taṃ aññe appapaññāva abhisaddahanti.</p>

<p rend="bodytext"><hi rend="bold">Porisiyaṃbalenā</hi>ti porisiyasaṅkhātena balena. Idaṃ vuttaṃ hoti – yaṃ etesaṃ sīhādīnaṃ purisathāmasaṅkhātaṃ porisiyabalaṃ, tena balena samannāgato brāhmaṇo nāma natthi, sabbe imehi tiracchānehipi hīnāyevāti. <hi rend="bold">Manussabhāvo ca gavaṃva pekkho</hi>ti apica yo etesaṃ manussabhāvo, so gunnaṃ viya pekkhitabbo. Kiṃkāraṇā? Jāti hi tesaṃ asamā samānā. Tesañhi brāhmaṇānaṃ duppaññatāya gohi saddhiṃ samānajātiyeva asamā. Aññameva hi gunnaṃ saṇṭhānaṃ, aññaṃ tesanti. Etena brāhmaṇe tiracchānesu sīhādīhi samepi akatvā gorūpasameva karoti.</p>

<p rend="bodytext"><hi rend="bold">Sace ca rājā</hi>ti ariṭṭha, yadi mahābrahmunā dinnabhāvena khattiyova pathaviṃ vijitvā. <hi rend="bold">Sajīvavā</hi>ti sahajīvīhi amaccehi samannāgato. <hi rend="bold">Assavapārisajjo</hi>ti attano ovādakaraparisāvacarova siyā, athassa parisāya yujjhitvā <pb ed="P" n="6.0217" /> rajjaṃ kātabbaṃ nāma na bhaveyya <pb ed="V" n="7.0062" />. Sayameva so ekakova sattusaṅghaṃ vijeyya, evaṃ sati yuddhe dukkhābhāvena tassa pajā niccasukhī bhaveyya, etañca natthi. Tasmā tesaṃ vacanaṃ micchā.</p>

<p rend="bodytext"><hi rend="bold">Khattiyamantā</hi>ti rājasatthañca tayo ca vedā attano āṇāya ruciyā ‘‘idameva kattabba’’nti pavattattā atthena ete samakā bhavanti. <hi rend="bold">Avinicchinitvā</hi>ti tesaṃ khattiyamantānaṃ khattiyopi vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena channamaggaṃ viya na bujjhati.</p>

<p rend="bodytext"><hi rend="bold">Atthena</hi><pb ed="M" n="7.0067" /><hi rend="bold">ete</hi>ti vañcanatthena ete samakā bhavanti. Kiṃkāraṇā? Brāhmaṇāva seṭṭhā, aññe vaṇṇā hīnāti vadanti. Ye ca te lābhādayo lokadhammā, sabbeva tesaṃ catunnampi vaṇṇānaṃ dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva samānā ‘‘seṭṭhā maya’’nti musā kathenti.</p>

<p rend="bodytext"><hi rend="bold">Ibbhā</hi>ti gahapatikā. <hi rend="bold">Tevijjasaṅghā cā</hi>ti brāhmaṇāpi tatheva puthūni kasigorakkhādīni kammāni karonti. <hi rend="bold">Niccussukā</hi>ti niccaṃ ussukkajātā chandajātā. <hi rend="bold">Tadappapaññā dvirasaññurā te</hi>ti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā etarahi sunakhesu sandissantīti.</p>

<p rend="bodytext">Evaṃ mahāsatto tassa vādaṃ bhinditvā attano vādaṃ patiṭṭhāpesi. Tassa dhammakathaṃ sutvā sabbā nāgaparisā somanassajātā ahesuṃ. Mahāsatto nesādabrāhmaṇaṃ nāgabhavanā nīharāpesi, paribhāsamattampissa nākāsi. Sāgarabrahmadattopi ṭhapitadivasaṃ anatikkamitvā caturaṅginiyā senāya saha pitu vasanaṭṭhānaṃ agamāsi. Mahāsattopi ‘‘mātulañca ayyakañca passissāmī’’ti bheriṃ carāpetvā mahantena sirisobhaggena yamunāto uttaritvā tameva assamapadaṃ ārabbha pāyāsi. Avasesā bhātaro cassa mātāpitaro ca pacchato pāyiṃsu. Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā pitaraṃ pucchanto āha –</p>

<p rend="hangnum" n="22:967"><hi rend="paranum">22:967</hi><hi rend="dot">.</hi></p>

<p rend="gatha1"> ‘‘Kassa bherī mudiṅgā ca, saṅkhā paṇavadindimā;</p>

<p rend="gathalast">Purato paṭipannāni, hāsayantā rathesabhaṃ.</p>

<p rend="hangnum" n="22:968"><hi rend="paranum">22:968</hi><hi rend="dot">.</hi></p>

<p rend="gatha1"> ‘‘Kassa <pb ed="V" n="7.0063" /> kañcanapaṭṭena, puthunā vijjuvaṇṇinā;</p>

<p rend="gathalast">Yuvā kalāpasannaddho, ko eti siriyā jalaṃ.</p>

<p rend="hangnum" n="22:969"><hi rend="paranum">22:969</hi><hi rend="dot">.</hi></p>

<p rend="gatha1"> ‘‘Ukkāmukhapahaṭṭhaṃva, khadiraṅgārasannibhaṃ;</p>

<p rend="gathalast">Mukhañca rucirā bhāti, ko eti siriyā jalaṃ.</p>

<p rend="hangnum" n="22:970"><hi rend="paranum">22:970</hi><hi rend="dot">.</hi></p>

<p rend="gatha1"> ‘‘Kassa <pb ed="P" n="6.0218" /> jambonadaṃ chattaṃ, sasalākaṃ manoramaṃ;</p>

<p rend="gathalast">Ādiccaraṃsāvaraṇaṃ, ko eti siriyā jalaṃ.</p>

<p rend="hangnum" n="22:971"><hi rend="paranum">22:971</hi><hi rend="dot">.</hi></p>

<p rend="gatha1"> ‘‘Kassa <pb ed="M" n="7.0068" /> aṅgaṃ pariggayha, vālabījanimuttamaṃ;</p>

<p rend="gathalast">Ubhato varapuññassa, muddhani uparūpari.</p>

<p rend="hangnum" n="22:972"><hi rend="paranum">22:972</hi><hi rend="dot">.</hi></p>

<p rend="gatha1"> ‘‘Kassa pekhuṇahatthāni, citrāni ca mudūni ca;</p>

<p rend="gathalast">Kañcanamaṇidaṇḍāni, caranti dubhato mukhaṃ.</p>

<p rend="hangnum" n="22:973"><hi rend="paranum">22:973</hi><hi rend="dot">.</hi></p>

<p rend="gatha1"> ‘‘Khadiraṅgāravaṇṇābhā, ukkāmukhapahaṃsitā;</p>

<p rend="gathalast">Kassete kuṇḍalā vaggū, sobhanti dubhato mukhaṃ.</p>

<p rend="hangnum" n="22:974"><hi rend="paranum">22:974</hi><hi rend="dot">.</hi></p>

<p rend="gatha1"> ‘‘Kassa vātena chupitā, niddhantā mudukāḷakā;</p>

<p rend="gathalast">Sobhayanti nalāṭantaṃ, nabhā vijjurivuggatā.</p>

<p rend="hangnum" n="22:975"><hi rend="paranum">22:975</hi><hi rend="dot">.</hi></p>

<p rend="gatha1"> ‘‘Kassa etāni akkhīni, āyatāni puthūni ca;</p>

<p rend="gathalast">Ko sobhati visālakkho, kassetaṃ uṇṇajaṃ mukhaṃ.</p>

<p rend="hangnum" n="22:976"><hi rend="paranum">22:976</hi><hi rend="dot">.</hi></p>

<p rend="gatha1"> ‘‘Kassete lapanajātā, suddhā saṅkhavarūpamā;</p>

<p rend="gathalast">Bhāsamānassa sobhanti, dantā kuppilasādisā.</p>

<p rend="hangnum" n="22:977"><hi rend="paranum">22:977</hi><hi rend="dot">.</hi></p>

<p rend="gatha1"> ‘‘Kassa lākhārasasamā, hatthapādā sukhedhitā;</p>

<p rend="gathalast">Ko so bimboṭṭhasampanno, divā sūriyova bhāsati.</p>

<p rend="hangnum" n="22:978"><hi rend="paranum">22:978</hi><hi rend="dot">.</hi></p>

<p rend="gatha1"> ‘‘Himaccaye <pb ed="V" n="7.0064" /> himavati, mahāsālova pupphito;</p>

<p rend="gathalast">Ko so odātapāvāro, jayaṃ indova sobhati.</p>

<p rend="hangnum" n="22:979"><hi rend="paranum">22:979</hi><hi rend="dot">.</hi></p>

<p rend="gatha1"> ‘‘Suvaṇṇapīḷakākiṇṇaṃ, maṇidaṇḍavicittakaṃ;</p>

<p rend="gathalast">Ko so parisamogayha, īsaṃ khaggaṃ pamuñcati.</p>

<p rend="hangnum" n="22:980"><hi rend="paranum">22:980</hi><hi rend="dot">.</hi></p>

<p rend="gatha1"> ‘‘Suvaṇṇavikatā cittā, sukatā cittasibbanā;</p>

<p rend="gathalast">Ko so omuñcate pādā, namo katvā mahesino’’ti.</p>

<p rend="bodytext">Tattha <hi rend="bold">paṭipannānī</hi>ti kassetāni tūriyāni purato paṭipannāni. <hi rend="bold">Hāsayantā</hi>ti etaṃ rājānaṃ hāsayantā. <hi rend="bold">Kassa kañcanapaṭṭenā</hi>ti kassa nalāṭante bandhena uṇhīsapaṭṭena vijjuyā meghamukhaṃ viya mukhaṃ pajjotatīti pucchati. <hi rend="bold">Yuvā kalāpasannaddho</hi>ti taruṇo sannaddhakalāpo. <hi rend="bold">Ukkāmukhapahaṭṭhaṃvā</hi>ti kammāruddhane pahaṭṭhasuvaṇṇaṃ viya. <hi rend="bold">Khadiraṅgārasannibha</hi>nti ādittakhadiraṅgārasannibhaṃ. <hi rend="bold">Jambonada</hi>nti rattasuvaṇṇamayaṃ. <hi rend="bold">Aṅgaṃ pariggayhā</hi>ti cāmarigāhakena <pb ed="M" n="7.0069" /> aṅgena pariggahitā hutvā. <hi rend="bold">Vālabījanimuttama</hi>nti uttamaṃ vālabījaniṃ. <hi rend="bold">Pekhuṇahatthānī</hi>ti morapiñchahatthakāni. <hi rend="bold">Citrānī</hi>ti sattaratanacitrāni. <hi rend="bold">Kañcanamaṇidaṇḍānī</hi>ti tapanīyasuvaṇṇena ca maṇīhi <pb ed="P" n="6.0219" /> ca khaṇitadaṇḍāni. <hi rend="bold">Dubhato mukha</hi>nti mukhassa ubhayapassesu caranti.</p>

<p rend="bodytext"><hi rend="bold">Vātena chupitā</hi>ti vātapahaṭā. <hi rend="bold">Niddhantā</hi>ti siniddhaantā. <hi rend="bold">Nalāṭanta</hi>nti kassete evarūpā kesā nalāṭantaṃ upasobhenti. <hi rend="bold">Nabhā vijjurivuggatā</hi>ti nabhato uggatā vijju viya. <hi rend="bold">Uṇṇaja</hi>nti kañcanādāso viya paripuṇṇaṃ. <hi rend="bold">Lapanajātā</hi>ti mukhajātā. <hi rend="bold">Kuppilasādisā</hi>ti mandālakamakulasadisā. <hi rend="bold">Sukhedhitā</hi>ti sukhaparihaṭā. <hi rend="bold">Jayaṃ indovā</hi>ti jayaṃ patto indo viya. <hi rend="bold">Suvaṇṇapīḷakākiṇṇa</hi>nti suvaṇṇapīḷakāhi ākiṇṇaṃ. <hi rend="bold">Maṇidaṇḍavicittaka</hi>nti maṇīhi tharumhi vicittakaṃ. <hi rend="bold">Suvaṇṇavikatā</hi>ti suvaṇṇakhacitā. <hi rend="bold">Cittā</hi>ti sattaratanavicittā. <hi rend="bold">Sukatā</hi>ti suṭṭhu niṭṭhitā. <hi rend="bold">Cittasibbanā</hi>ti citrasibbiniyo. <hi rend="bold">Ko so omuñcate pādā</hi>ti ko esa pādato evarūpā pādukā omuñcatīti.</p>

<p rend="bodytext">Evaṃ puttena sāgarabrahmadattena puṭṭho iddhimā abhiññālābhī tāpaso ‘‘tāta, ete dhataraṭṭharañño puttā tava bhāgineyyanāgā’’ti ācikkhanto gāthamāha –</p>

<p rend="hangnum" n="22:981"><hi rend="paranum">22:981</hi><hi rend="dot">.</hi></p>

<p rend="gatha1"> ‘‘Dhataraṭṭhā <pb ed="V" n="7.0065" /> hi te nāgā, iddhimanto yasassino;</p>

<p rend="gathalast">Samuddajāya uppannā, nāgā ete mahiddhikā’’ti.</p>

<p rend="bodytext">Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu. Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā. Sāgarabrahmadattopi tattheva katipāhaṃ vasitvā bārāṇasimeva gato. Samuddajā nāgabhavaneyeva kālamakāsi. Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.</p>

<p rend="bodytext">Satthā imaṃ dhammadesanaṃ āharitvā ‘‘evaṃ upāsakā porāṇakapaṇḍitā anuppannepi buddhe evarūpaṃ nāma sampattiṃ pahāya uposathakammaṃ kariṃsuyevā’’ti <pb ed="M" n="7.0070" /> vatvā jātakaṃ samodhānesi. Desanāpariyosāne upāsakā sotāpattiphale patiṭṭhahiṃsu. Tadā mātāpitaro mahārājakulāni ahesuṃ, nesādabrāhmaṇo devadatto, somadatto ānando, ajamukhī uppalavaṇṇā, sudassano sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.</p>

<p rend="centre">Bhūridattajātakavaṇṇanā chaṭṭhāniṭṭhitā.</p>

<p rend="title">(544) 7. Candakumārajātakavaṇṇanā</p>

<p rend="bodytext"><hi rend="bold">Rājāsi</hi><pb ed="V" n="7.0066" /><pb ed="M" n="7.0071" /><hi rend="bold">luddakammo</hi>ti idaṃ satthā gijjhakūṭe viharanto devadattaṃ ārabbha kathesi. Tassa vatthu saṅghabhedakakkhandhake āgatameva. Taṃ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṃ. Taṃ pana mārāpetvā devadatto ajātasattuṃ upasaṅkamitvā ‘‘mahārāja, tava manoratho matthakaṃ patto, mama manoratho tāva na pāpuṇātī’’ti āha. ‘‘Ko pana te, bhante, manoratho’’ti? ‘‘Nanu dasabalaṃ māretvā buddho bhavissāmī’’ti. ‘‘Amhehettha kiṃ kātabba’’nti? ‘‘Mahārāja, dhanuggahe sannipātāpetuṃ vaṭṭatī’’ti. ‘‘Sādhu, bhante’’ti rājā akkhaṇavedhīnaṃ dhanuggahānaṃ pañcasatāni sannipātāpetvā tato ekatiṃsa jane uccinitvā therassa santikaṃ pāhesi. So tesaṃ jeṭṭhakaṃ āmantetvā ‘‘āvuso samaṇo gotamo gijjhakūṭe viharati, asukasmiṃ nāma divāṭṭhāne caṅkamati. Tvaṃ tattha gantvā taṃ visapītena sallena vijjhitvā jīvitakkhayaṃ pāpetvā asukena nāma maggena ehī’’ti vatvā pesetvā tasmiṃ magge dve dhanuggahe<hi rend="bold"></hi>ṭhapesi ‘‘tumhākaṃ ṭhitamaggena eko puriso āgamissati, taṃ tumhe jīvitā voropetvā asukena nāma maggena ethā’’ti, tasmiṃ magge cattāro purise ṭhapesi ‘‘tumhākaṃ ṭhitamaggena dve purisā āgamissanti, tumhe te jīvitā voropetvā asukena nāma maggena ethā’’ti, tasmiṃ magge aṭṭha jane ṭhapesi ‘‘tumhākaṃ ṭhitamaggena cattāro puriso āgamissanti, tumhe te jīvitā voropetvā asukena nāma maggena ethā’’ti, tasmiṃ magge soḷasa purise ṭhapesi ‘‘tumhākaṃ ṭhitamaggena aṭṭha purisā āgamissanti, tumhe te jīvitā voropetvā asukena nāma maggena ethā’’ti.</p>

<p rend="bodytext">Kasmā panesa evamakāsīti? Attano kammassa paṭicchādanatthaṃ. Atha so jeṭṭhakadhanuggaho vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa santikaṃ gantvā ‘‘vijjhissāmi na’’nti saññāya dhanuṃ āropetvā saraṃ sannayhitvā <pb ed="M" n="7.0072" /> ākaḍḍhitvā vissajjetuṃ nāsakkhi. So saraṃ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi, sakalasarīraṃ thaddhaṃ jātaṃ, yantena pīḷitākārappattaṃ viya ahosi. So maraṇabhayatajjito aṭṭhāsi. Atha naṃ satthā disvā <pb ed="V" n="7.0067" /> madhurassaraṃ nicchāretvā etadavoca ‘‘mā bhāyi bho, purisa, ito ehī’’ti. So tasmiṃ khaṇe āvudhāni chaḍḍetvā bhagavato pādesu sirasā nipatitvā ‘‘accayo maṃ, bhante, accagamā yathābālaṃ yathāmūḷhaṃ yathāakusalaṃ, svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ āgatomhi, khamatha me, bhante’’ti khamāpetvā ekamante nisīdi. Atha naṃ satthā dhammaṃ desento saccāni pakāsetvā sotāpattiphale patiṭṭhāpetvā ‘‘āvuso, devadattena ācikkhitamaggaṃ appaṭipajjitvā aññena maggena yāhī’’ti uyyojesi. Uyyojetvā ca pana caṅkamā oruyha aññatarasmiṃ rukkhamūle nisīdi.</p>

<p rend="bodytext">Atha tasmiṃ dhanuggahe anāgacchante itare dve janā ‘‘kiṃ nu kho so cirāyatī’’ti paṭimaggena gacchantā dasabalaṃ disvā upasaṅkamitvā vanditvā ekamantaṃ nisīdiṃsu. Satthā tesampi dhammaṃ desetvā saccāni pakāsetvā sotāpattiphale patiṭṭhāpetvā ‘‘āvuso, devadattena kathitamaggaṃ appaṭipajjitvā iminā maggena gacchathā’’ti uyyojesi. Iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi. Atha so paṭhamamāgato jeṭṭhakadhanuggaho devadattaṃ upasaṅkamitvā ‘‘bhante, devadatta ahaṃ sammāsambuddhaṃ jīvitā voropetuṃ nāsakkhiṃ, mahiddhiko so bhagavā mahānubhāvo’’ti ārocesi. Te sabbepi ‘‘sammāsambuddhaṃ nissāya amhehi jīvitaṃ laddha’’nti satthu santike pabbajitvā arahattaṃ pāpuṇiṃsu. Ayaṃ pavatti bhikkhusaṅghe pākaṭā ahosi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso devadatto kira ekasmiṃ tathāgate veracittena bahū jane jīvitā voropetuṃ vāyāmamakāsi, te sabbepi satthāraṃ nissāya jīvitaṃ labhiṃsū’’ti. Satthā āgantvā ‘‘kāya <pb ed="M" n="7.0073" /> nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi devadatto maṃ ekakaṃ nissāya mayi veracittena bahū jane jīvitā voropetuṃ vāyāmaṃ akāsiyevā’’ti vatvā tehi yācito atītaṃ āhari.</p>

<p rend="bodytext">Atīte ayaṃ bārāṇasī pupphavatī nāma ahosi. Tattha vasavattirañño putto ekarājā nāma rajjaṃ kāresi, tassa putto candakumāro nāma oparajjaṃ kāresi. Khaṇḍahālo nāma brāhmaṇo purohito ahosi. So rañño atthañca dhammañca anusāsi. Taṃ kira rājā ‘‘paṇḍito’’ti vinicchaye nisīdāpesi. So lañjavittako hutvā lañjaṃ gahetvā asāmike sāmike karoti, sāmike ca asāmike. Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi. So ‘‘kiṃ, bho purisa, rodasī’’ti āha. ‘‘Sāmi, khaṇḍahālo <pb ed="V" n="7.0068" /> vinicchaye vilopaṃ khādati, ahaṃ tena lañjaṃ gahetvā parājayaṃ pāpito’’ti. Candakumāro ‘‘mā bhāyī’’ti taṃ assāsetvā vinicchayaṃ netvā sāmikameva sāmikaṃ, asāmikameva asāmikaṃ akāsi. Mahājano mahāsaddena sādhukāramadāsi. Rājā taṃ sutvā ‘‘kiṃsaddo eso’’ti pucchi. ‘‘Candakumārena kira aḍḍo suvinicchito, tattheso sādhukārasaddo’’ti. Taṃ sutvā rājā tussi. Kumāro āgantvā taṃ vanditvā ekamantaṃ nisīdi. Atha naṃ rājā ‘‘tāta, eko kira te aḍḍo vinicchito’’ti āha. ‘‘Āma, devā’’ti. ‘‘Tena hi, tāta, ito paṭṭhāya tvameva vinicchayaṃ paṭṭhapehī’’ti vinicchayaṃ kumārassa adāsi.</p>

<p rend="bodytext">Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṃ bandhitvā okāsaṃ gavesanto antarāpekkho vicari. So pana rājā mandapañño. So ekadivasaṃ rattibhāge supitvā paccūsasamaye supinante alaṅkatadvārakoṭṭhakaṃ, sattaratanamayapākāraṃ, saṭṭhiyojanikasuvaṇṇamayavālukamahāvīthiṃ, yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ ākiṇṇadevagaṇaṃ tāvatiṃsabhavanaṃ disvā <pb ed="M" n="7.0074" /> pabujjhitvā tattha gantukāmo cintesi – ‘‘sve ācariyakhaṇḍahālassāgamanavelāya devalokagāmimaggaṃ pucchitvā tena desitamaggena devalokaṃ gamissāmī’’ti khaṇḍahālopi pātova nhatvā bhuñjitvā rājupaṭṭhānaṃ āgantvā rājanivesanaṃ pavisitvā rañño sukhaseyyaṃ pucchi. Athassa rājā āsanaṃ dāpetvā pañhaṃ pucchi. Tamatthaṃ pakāsento satthā āha –</p>

<p rend="hangnum" n="22:982"><hi rend="paranum">22:982</hi><hi rend="dot">.</hi></p>

<p rend="gatha1"> ‘‘Rājāsi luddakammo, ekarājā pupphavatīyā;</p>

<p rend="gathalast">So pucchi brahmabandhuṃ, khaṇḍahālaṃ purohitaṃ mūḷhaṃ.</p>

<p rend="hangnum" n="22:983"><hi rend="paranum">22:983</hi><hi rend="dot">.</hi></p>

<p rend="gatha1"> ‘‘Saggāna maggamācikkha, tvaṃsi brāhmaṇa dhammavinayakusalo;</p>

<p rend="gathalast">Yathā ito vajanti sugatiṃ, narā puññāni katvānā’’ti.</p>

<p rend="bodytext">Tattha <hi rend="bold">rājāsī</hi>ti rājā āsi. <hi rend="bold">Luddakammo</hi>ti kakkhaḷapharusakammo. <hi rend="bold">Saggāna magga</hi>nti saggānaṃ gamanamaggaṃ. <hi rend="bold">Dhammavinayakusalo</hi>ti sucaritadhamme ca ācāravinaye ca kusalo. <hi rend="bold">Yathā</hi>ti yathā narā puññāni katvā ito sugatiṃ gacchanti, taṃ me sugatimaggaṃ ācikkhāhīti pucchi.</p>

<p rend="bodytext">Imaṃ <pb ed="V" n="7.0069" /> pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā pucchituṃ vaṭṭati. Rājā pana yathā nāma sattāhaṃ maggamūḷho puriso aññaṃ māsamattaṃ maggamūḷhaṃ maggaṃ puccheyya, evaṃ khaṇḍahālaṃ pucchi. So cintesi ‘‘ayaṃ me paccāmittassa piṭṭhidassanakālo, idāni candakumāraṃ jīvitakkhayaṃ pāpetvā mama manorathaṃ pūressāmī’’ti. Atha rājānaṃ āmantetvā tatiyaṃ gāthamāha –</p>

<p rend="hangnum" n="22:984"><hi rend="paranum">22:984</hi><hi rend="dot">.</hi></p>

<p rend="gatha1"> ‘‘Atidānaṃ daditvāna, avajjhe deva ghātetvā;</p>

<p rend="gathalast">Evaṃ vajanti sugatiṃ, narā puññāni katvānā’’ti.</p>

<p rend="bodytext">Tassattho – mahārāja saggaṃ gacchantā nāma atidānaṃ dadanti, avajjhe ghātenti. Sacepi saggaṃ gantukāmosi, tvampi tatheva karohīti.</p>

<p rend="bodytext">Atha naṃ rājā pañhassa atthaṃ pucchi –</p>

<p rend="hangnum" n="22:985"><hi rend="paranum">22:985</hi><hi rend="dot">.</hi></p>

<p rend="gatha1"> ‘‘Kiṃ pana taṃ atidānaṃ, ke ca avajjhā imasmi lokasmiṃ;</p>

<p rend="gathalast">Etañca kho no akkhāhi, yajissāmi dadāmi dānānī’’ti.</p>

<p rend="bodytext">Sopissa <pb ed="M" n="7.0075" /> byākāsi –</p>

<p rend="hangnum" n="22:986"><hi rend="paranum">22:986</hi><hi rend="dot">.</hi></p>

<p rend="gatha1"> ‘‘Puttehi deva yajitabbaṃ, mahesīhi negamehi ca;</p>

<p rend="gathalast">Usabhehi ājāniyehi catūhi, sabbacatukkena deva yajitabba’’nti.</p>

<p rend="bodytext">Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.</p>

<p rend="bodytext">Tattha <hi rend="bold">puttehī</hi>ti attanā jātehi piyaputtehi ceva piyadhītāhi ca. <hi rend="bold">Mahesīhī</hi>ti piyabhariyāhi. <hi rend="bold">Negamehī</hi>ti seṭṭhīhi. <hi rend="bold">Usabhehī</hi>ti sabbasetehi usabharājūhi. <hi rend="bold">Ājāniyehī</hi>ti maṅgalaassehi. <hi rend="bold">Catūhī</hi>ti etehi sabbeheva aññehi ca hatthiādīhi catūhi catūhīti evaṃ sabbacatukkena, deva, yajitabbaṃ. Etesañhi khaggena sīsaṃ chinditvā suvaṇṇapātiyā galalohitaṃ gahetvā āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja, samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva <pb ed="V" n="7.0070" /> pavattati. Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.</p>

<p rend="bodytext">Iti so ‘‘sace candakumāraṃ ekaññeva gaṇhissāmi, veracittena karaṇaṃ maññissantī’’ti taṃ mahājanassa antare pakkhipi. Idaṃ pana tesaṃ kathentānaṃ kathaṃ sutvā sabbe antepurajanā bhītatasitā saṃviggamānahadayā ekappahāreneva mahāravaṃ raviṃsu. Tamatthaṃ pakāsento satthā āha –</p>

<p rend="hangnum" n="22:987"><hi rend="paranum">22:987</hi><hi rend="dot">.</hi></p>

<p rend="gatha1"> ‘‘Taṃ sutvā antepure, kumārā mahesiyo ca haññantu;</p>

<p rend="gathalast">Eko ahosi nigghoso, bhikkhā accuggato saddo’’ti.</p>

<p rend="bodytext">Tattha <hi rend="bold">ta</hi>nti ‘‘kumārā ca mahesiyo ca haññantū’’ti taṃ saddaṃ sutvā <hi rend="bold">eko</hi>ti sakalarājanivesane ekova nigghoso ahosi. <hi rend="bold">Bhismā</hi>ti bhayānako. <hi rend="bold">Accuggato</hi>ti atiuggato ahosi, sakalarājakulaṃ yugantavātappahaṭaṃ viya sālavanaṃ ahosi.</p>

<p rend="bodytext">Brāhmaṇo rājānaṃ āha – ‘‘kiṃ pana, mahārāja, yaññaṃ yajituṃ sakkosi, na sakkosī’’ti? ‘‘Kiṃ kathesi, ācariya, yaññaṃ yajitvā devalokaṃ <pb ed="M" n="7.0076" /> gamissāmī’’ti. ‘‘Mahārāja, bhīrukā dubbalajjhāsayā yaññaṃ yajituṃ samatthā nāma na honti, tumhe idha sabbe sannipātetha, ahaṃ yaññāvāṭe kammaṃ karissāmī’’ti attano pahonakaṃ balakāyaṃ gahetvā nagarā nikkhamma yaññāvāṭaṃ samatalaṃ kāretvā vatiyā parikkhipi. Kasmā? Dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi ṭhapitaṃ. Rājāpi purise pakkosāpetvā ‘‘tātā, ahaṃ attano puttadhītaro ca bhariyāyo ca māretvā yaññaṃ yajitvā devalokaṃ gamissāmi, gacchatha nesaṃ ācikkhitvā sabbe idhānethā’’ti puttānaṃ tāva ānayanatthāya āha –</p>

<p rend="hangnum" n="22:988"><hi rend="paranum">22:988</hi><hi rend="dot">.</hi></p>

<p rend="gatha1"> ‘‘Gacchatha vadetha kumāre, candaṃ sūriyañca bhaddasenañca;</p>

<p rend="gathalast">Sūrañca vāmagottañca, pacurā kira hotha yaññatthāyā’’ti.</p>

<p rend="bodytext">Tattha <hi rend="bold">gacchatha vadetha kumāre</hi>ti candakumāro ca sūriyakumāro cāti dve gotamideviyā aggamahesiyā <pb ed="V" n="7.0071" /> puttā, bhaddaseno ca sūro ca vāmagotto ca tesaṃ vemātikabhātaro. <hi rend="bold">Pacurā kira hothā</hi>ti ekasmiṃ ṭhāne rāsī hothāti ācikkhathāti attho.</p>

<p rend="bodytext">Te paṭhamaṃ candakumārassa santikaṃ gantvā āhaṃsu ‘‘kumāra, tumhe kira māretvā tumhākaṃ pitā devalokaṃ gantukāmo, tumhākaṃ gaṇhanatthāya amhe pesesī’’ti. ‘‘Kassa vacanena maṃ gaṇhāpesī’’ti? ‘‘Khaṇḍahālassa, devā’’ti. ‘‘Kiṃ so maññeva gaṇhāpeti, udāhu aññepī’’ti. ‘‘Rājaputta, aññepi gaṇhāpeti, sabbacatukkaṃ kira yaññaṃ yajitukāmo’’ti. So cintesi ‘‘tassa aññehi saddhiṃ veraṃ natthi, ‘vinicchaye vilopaṃ kātuṃ na labhāmī’ti pana mayi ekasmiṃ veracittena bahū mārāpeti, pitaraṃ daṭṭhuṃ labhantassa sabbesaṃ tesaṃ mocāpanaṃ nāma mama bhāro’’ti. Atha ne rājapurise āha ‘‘tena hi me pitu vacanaṃ karothā’’ti. Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṃsu ‘‘ānītā te, deva, puttā’’ti. So tesaṃ vacanaṃ sutvā ‘‘tātā, idāni me dhītaro ānetvā <pb ed="M" n="7.0077" /> tesaññeva bhātikānaṃ santike karothā’’ti catasso dhītaro āharāpetuṃ itaraṃ gāthamāha –</p>

<p rend="hangnum" n="22:989"><hi rend="paranum">22:989</hi><hi rend="dot">.</hi></p>

<p rend="gatha1"> ‘‘Kumāriyopi vadetha, upasenaṃ kokilañca muditañca;</p>

<p rend="gathalast">Nandañcāpi kumāriṃ, pacurā kira hotha yaññatthāyā’’ti.</p>

<p rend="bodytext">Te ‘‘evaṃ karissāmā’’ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu. Tato rājā attano bhariyānaṃ gahaṇatthāya itaraṃ gāthamāha –</p>

<p rend="hangnum" n="22:990"><hi rend="paranum">22:990</hi><hi rend="dot">.</hi></p>

<p rend="gatha1"> ‘‘Vijayampi mayhaṃ mahesiṃ, erāvatiṃ kesiniṃsunandañca;</p>

<p rend="gathalast">Lakkhaṇavarūpapannā, pacurā kira hotha yaññatthāyā’’ti.</p>

<p rend="bodytext">Tattha <hi rend="bold">lakkhaṇavarūpapannā</hi>ti uttamehi catusaṭṭhiyā itthilakkhaṇehi upapannā etāpi vadethāti attho.</p>

<p rend="bodytext">Te tāpi paridevamānā ānetvā kumārānaṃ santike kariṃsu. Atha rājā cattāro seṭṭhino gahaṇatthāya āṇāpento itaraṃ gāthamāha –</p>

<p rend="hangnum" n="22:991"><hi rend="paranum">22:991</hi><hi rend="dot">.</hi></p>

<p rend="gatha1"> ‘‘Gahapatayo <pb ed="V" n="7.0072" /> ca vadetha, puṇṇamukhaṃ bhaddiyaṃ siṅgālañca;</p>

<p rend="gathalast">Vaḍḍhañcāpi gahapatiṃ, pacurā kira hotha yaññatthāyā’’ti.</p>

<p rend="bodytext">Rājapurisā gantvā tepi ānayiṃsu. Rañño puttadāre gayhamāne sakalanagaraṃ na kiñci avoca. Seṭṭhikulāni pana mahāsambandhāni, tasmā tesaṃ gahitakāle sakalanagaraṃ saṅkhubhitvā ‘‘rañño seṭṭhino māretvā yaññaṃ yajituṃ na dassāmā’’ti seṭṭhino parivāretvāva tesaṃ ñātivaggena saddhiṃ rājakulaṃ agami. Atha te seṭṭhino ñātigaṇaparivutā rājānaṃ vanditvā attano jīvitaṃ yāciṃsu. Tamatthaṃ pakāsento satthā āha –</p>

<p rend="hangnum" n="22:992"><hi rend="paranum">22:992</hi><hi rend="dot">.</hi></p>

<p rend="gatha1"> ‘‘Te tattha gahapatayo, avocisuṃ samāgatā puttadāraparikiṇṇā;</p>

<p rend="gathalast">Sabbeva sikhino deva karohi, atha vā no dāse sāvehī’’ti.</p>

<p rend="bodytext">Tattha <pb ed="M" n="7.0078" /><hi rend="bold">sabbeva sikhino</hi>ti sabbe amhe matthake cūḷaṃ bandhitvā attano ceṭake karohi, mayaṃ te ceṭakakiccaṃ karissāma. <hi rend="bold">Atha vā no dāse sāvehī</hi>ti atha vā no asaddahanto sabbaseniyo sannipātetvā rāsimajjhe amhe dāse sāvehi, mayaṃ te dāsattaṃ paṭissuṇissāmāti.</p>

<p rend="bodytext">Te evaṃ yācantāpi jīvitaṃ laddhuṃ nāsakkhiṃsu. Rājapurisā sese paṭikkamāpetvā te gahetvā kumārānaññeva santike nisīdāpesuṃ. Tato pana rājā hatthiādīnaṃ gahaṇatthāya āṇāpento āha –</p>

<p rend="hangnum" n="22:993"><hi rend="paranum">22:993</hi><hi rend="dot">.</hi></p>

<p rend="gatha1"> ‘‘Abhayaṅkarampi me hatthiṃ, nāḷāgiriṃ accuggataṃ varuṇadantaṃ;</p>

<p rend="gathalast">Ānetha kho ne khippaṃ, yaññatthāya bhavissanti.</p>

<p rend="hangnum" n="22:994"><hi rend="paranum">22:994</hi><hi rend="dot">.</hi></p>

<p rend="gatha1"> ‘‘Assaratanampi kesiṃ, surāmukhaṃ puṇṇakaṃ vinatakañca;</p>

<p rend="gathalast">Ānetha kho ne khippaṃ, yaññatthāya bhavissanti.</p>

<p rend="hangnum" n="22:995"><hi rend="paranum">22:995</hi><hi rend="dot">.</hi></p>

<p rend="gatha1"> ‘‘Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;</p>

<p rend="gathalast">Samūha karontu sabbaṃ, yajissāmi dadāmi dānāni.</p>

<p rend="hangnum" n="22:996"><hi rend="paranum">22:996</hi><hi rend="dot">.</hi></p>

<p rend="gatha1"> ‘‘Sabbaṃ <pb ed="V" n="7.0073" /> paṭiyādetha, yaññaṃ pana uggatamhi sūriyamhi;</p>

<p rend="gathalast">Āṇāpetha ca kumāre, abhiramantu imaṃ rattiṃ.</p>

<p rend="hangnum" n="22:997"><hi rend="paranum">22:997</hi><hi rend="dot">.</hi></p>

<p rend="gatha1"> ‘‘Sabbaṃ upaṭṭhapetha, yaññaṃ pana uggatamhi sūriyamhi;</p>

<p rend="gathalast">Vadetha dāni kumāre, ajja kho pacchimā rattī’’ti.</p>

<p rend="bodytext">Tattha <hi rend="bold">samūha karontu sabba</hi>nti na kevalaṃ ettakameva, avasesampi catuppadagaṇañceva pakkhigaṇañca sabbaṃ catukkaṃ katvā rāsiṃ karontu, sabbacatukkaṃ yaññaṃ yajissāmi, yācakabrāhmaṇānañca dānaṃ dassāmīti. <hi rend="bold">Sabbaṃ paṭiyādethā</hi>ti evaṃ mayā vuttaṃ anavasesaṃ upaṭṭhapetha. <hi rend="bold">Uggatamhī</hi>ti ahaṃ pana yaññaṃ uggate sūriye sve pātova yajissāmi. <hi rend="bold">Sabbaṃ upaṭṭhapethā</hi>ti sesampi sabbaṃ yaññaupakaraṇaṃ upaṭṭhapethāti.</p>

<p rend="bodytext">Rañño <pb ed="M" n="7.0079" /> pana mātāpitaro dharantiyeva. Athassa amaccā gantvā mātuyā ārocesuṃ ‘‘ayye, putto vo puttadāraṃ māretvā yaññaṃ yajitukāmo’’ti. Sā ‘‘kiṃ kathetha, tātā’’ti hatthena hadayaṃ paharitvā rodamānā āgantvā ‘‘saccaṃ kira evarūpo te yañño bhavissatī’’ti pucchi. Tamatthaṃ pakāsento satthā āha –</p>

<p rend="hangnum" n="22:998"><hi rend="paranum">22:998</hi><hi rend="dot">.</hi></p>

<p rend="gatha1"> ‘‘Taṃtaṃ mātā avaca, rodantī āgantvā vimānato;</p>

<p rend="gathalast">Yañño kira te putta, bhavissati catūhi puttehī’’ti.</p>

<p rend="bodytext">Tattha <hi rend="bold">taṃta</hi>nti taṃ etaṃ rājānaṃ. <hi rend="bold">Vimānato</hi>ti attano vasanaṭṭhānato.</p>

<p rend="bodytext">Rājā āha –</p>

<p rend="hangnum" n="22:999"><hi rend="paranum">22:999</hi><hi rend="dot">.</hi></p>

<p rend="gatha1"> ‘‘Sabbepi mayhaṃ puttā cattā, candasmiṃ haññamānasmiṃ;</p>

<p rend="gathalast">Puttehi yaññaṃ yajitvāna, sugatiṃ saggaṃ gamissāmī’’ti.</p>

<p rend="bodytext">Tattha <hi rend="bold">cattā</hi>ti candakumāre haññamāneyeva sabbepi yaññatthāya mayā pariccattā.</p>

<p rend="bodytext">Atha naṃ mātā āha –</p>

<p rend="hangnum" n="22:1000"><hi rend="paranum">22:1000</hi><hi rend="dot">.</hi></p>

<p rend="gatha1"> ‘‘Mā <pb ed="V" n="7.0074" /> taṃ putta saddahesi, sugati kira hoti puttayaññena;</p>

<p rend="gathalast">Nirayāneso maggo, neso maggo hi saggānaṃ.</p>

<p rend="hangnum" n="22:1001"><hi rend="paranum">22:1001</hi><hi rend="dot">.</hi></p>

<p rend="gatha1"> ‘‘Dānāni dehi koṇḍañña, ahiṃsā sabbabhūtabhabyānaṃ;</p>

<p rend="gathalast">Esa maggo sugatiyā, na ca maggo puttayaññenā’’ti.</p>

<p rend="bodytext">Tattha <hi rend="bold">nirayāneso</hi>ti nirassādatthena nirayānaṃ catunnaṃ apāyānaṃ esa maggo. <hi rend="bold">Koṇḍaññā</hi>ti rājānaṃ gottenālapati. <hi rend="bold">Bhūtabhabyāna</hi>nti bhūtānañca bhavitabbasattānañca. <hi rend="bold">Puttayaññenā</hi>ti evarūpena puttadhītaro māretvā yajakayaññena saggamaggo nāma natthīti.</p>

<p rend="bodytext">Rājā āha –</p>

<p rend="hangnum" n="22:1002"><hi rend="paranum">22:1002</hi><hi rend="dot">.</hi></p>

<p rend="gatha1"> ‘‘Ācariyānaṃ vacanā, ghātessaṃ candañca sūriyañca;</p>

<p rend="gathalast">Puttehi yaññaṃ yajitvāna duccajehi, sugatiṃ saggaṃ gamissāmī’’ti.</p>

<p rend="bodytext">Tattha <pb ed="M" n="7.0080" /><hi rend="bold">ācariyānaṃ vacana</hi>nti amma, nesā mama attano mati, ācārasikkhāpanakassa pana me khaṇḍahālācariyassa etaṃ vacanaṃ, esā anusiṭṭhi. Tasmā ahaṃ ete ghātessaṃ, duccajehi puttehi yaññaṃ yajitvā saggaṃ gamissāmīti.</p>

<p rend="bodytext">Athassa mātā attano vacanaṃ gāhāpetuṃ asakkontī apagatā. Pitā taṃ pavattiṃ pucchi. Tamatthaṃ pakāsento satthā āha –</p>

<p rend="hangnum" n="22:1003"><hi rend="paranum">22:1003</hi><hi rend="dot">.</hi></p>

<p rend="gatha1"> ‘‘Taṃtaṃ pitāpi avaca, vasavattī orasaṃ sakaṃ puttaṃ;</p>

<p rend="gathalast">Yañño kira te putta, bhavissati catūhi puttehī’’ti.</p>

<p rend="bodytext">Tattha <hi rend="bold">vasavattī</hi>ti tassa nāmaṃ.</p>

<p rend="bodytext">Rājā āha –</p>

<p rend="hangnum" n="22:1004"><hi rend="paranum">22:1004</hi><hi rend="dot">.</hi></p>

<p rend="gatha1"> ‘‘Sabbepi <pb ed="V" n="7.0075" /> mayhaṃ puttā cattā, candasmiṃ haññamānasmiṃ;</p>

<p rend="gathalast">Puttehi yaññaṃ yajitvāna, sugatiṃ saggaṃ gamissāmī’’ti.</p>

<p rend="bodytext">Atha naṃ pitā āha –</p>

<p rend="hangnum" n="22:1005"><hi rend="paranum">22:1005</hi><hi rend="dot">.</hi></p>

<p rend="gatha1"> ‘‘Mā taṃ putta saddahesi, sugati kira hoti puttayaññena;</p>

<p rend="gathalast">Nirayāneso maggo, neso maggo hi saggānaṃ.</p>

<p rend="hangnum" n="22:1006"><hi rend="paranum">22:1006</hi><hi rend="dot">.</hi></p>

<p rend="gatha1"> ‘‘Dānāni dehi koṇḍañña, ahiṃsā sabbabhūtabhabyānaṃ;</p>

<p rend="gathalast">Esa maggo sugatiyā, na ca maggo puttayaññenā’’ti.</p>

<p rend="bodytext">Rājā āha –</p>

<p rend="hangnum" n="22:1007"><hi rend="paranum">22:1007</hi><hi rend="dot">.</hi></p>

<p rend="gatha1"> ‘‘Ācariyānaṃ vacanā, ghātessaṃ candañca sūriyañca;</p>

<p rend="gathalast">Puttehi yaññaṃ yajitvāna duccajehi, sugatiṃ saggaṃ gamissāmī’’ti.</p>

<p rend="bodytext">Atha naṃ pitā āha –</p>

<p rend="hangnum" n="22:1008"><hi rend="paranum">22:1008</hi><hi rend="dot">.</hi></p>

<p rend="gatha1"> ‘‘Dānāni dehi koṇḍañña, ahiṃsā sabbabhūtabhabyānaṃ;</p>

<p rend="gathalast">Puttaparivuto tuvaṃ, raṭṭhaṃ janapadañca pālehī’’ti.</p>

<p rend="bodytext">Tattha <hi rend="bold">puttaparivuto</hi>ti puttehi parivuto. <hi rend="bold">Raṭṭhaṃ janapadañcā</hi>ti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.</p>

<p rend="bodytext">Sopi <pb ed="M" n="7.0081" /> taṃ attano vacanaṃ gāhāpetuṃ nāsakkhi. Tato candakumāro cintesi ‘‘imassa ettakassa janassa dukkhaṃ maṃ ekaṃ nissāya uppannaṃ, mama pitaraṃ yācitvā ettakaṃ janaṃ maraṇadukkhato mocessāmī’’ti. So pitarā saddhiṃ sallapanto āha –</p>

<p rend="hangnum" n="22:1009"><hi rend="paranum">22:1009</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthī asse ca pālema.</p>

<p rend="hangnum" n="22:1010"><hi rend="paranum">22:1010</hi><hi rend="dot">.</hi></p>

<p rend="gatha1"> ‘‘Mā <pb ed="V" n="7.0076" /> no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthichakaṇāni ujjhema.</p>

<p rend="hangnum" n="22:1011"><hi rend="paranum">22:1011</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, assachakaṇāni ujjhema.</p>

<p rend="hangnum" n="22:1012"><hi rend="paranum">22:1012</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gatha2">Yassa honti tava kāmā, api raṭṭhā pabbājitā;</p>

<p rend="gathalast">Bhikkhācariyaṃ carissāmā’’ti.</p>

<p rend="bodytext">Tattha <hi rend="bold">api nigaḷabandhakāpī</hi>ti api nāma mayaṃ mahānigaḷehi bandhakāpi hutvā. <hi rend="bold">Yassa honti tava kāmā</hi>ti sacepi khaṇḍahālassa dātukāmosi, tassa no dāse katvā dehi, karissāmassa dāsakammanti vadati. <hi rend="bold">Api raṭṭhā</hi>ti sace amhākaṃ koci doso atthi, raṭṭhā no pabbājehi. Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma, mā no avadhi, dehi no jīvitanti vilapi.</p>

<p rend="bodytext">Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno ‘‘na me koci putte māretuṃ lacchati, na mamattho devalokenā’’ti sabbe te mocetuṃ āha –</p>

<p rend="hangnum" n="22:1013"><hi rend="paranum">22:1013</hi><hi rend="dot">.</hi></p>

<p rend="gatha1"> ‘‘Dukkhaṃ kho me janayatha, vilapantā jīvitassa kāmā hi;</p>

<p rend="gathalast">Muñcetha dāni kumāre, alampi me hotu puttayaññenā’’ti.</p>

<p rend="bodytext">Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ vissajjesuṃ. Khaṇḍahālopi yaññāvāṭe kammaṃ saṃvidahati. Atha naṃ eko puriso ‘‘are duṭṭha, khaṇḍahāla, raññā puttā <pb ed="M" n="7.0082" /> vissajjitā, tvaṃ attano putte māretvā tesaṃ galalohitena yaññaṃ yajassū’’ti āha. So ‘‘kiṃ nāma raññā kata’’nti kappuṭṭhānaggi viya avattharanto uṭṭhāya turito dhāvitvā āha –</p>

<p rend="hangnum" n="22:1014"><hi rend="paranum">22:1014</hi><hi rend="dot">.</hi></p>

<p rend="gatha1"> ‘‘Pubbeva <pb ed="V" n="7.0077" /> khosi me vutto, dukkaraṃ durabhisambhavañcetaṃ;</p>

<p rend="gathalast">Atha no upakkhaṭassa yaññassa, kasmā karosi vikkhepaṃ.</p>

<p rend="hangnum" n="22:1015"><hi rend="paranum">22:1015</hi><hi rend="dot">.</hi></p>

<p rend="gatha1"> ‘‘Sabbe vajanti sugatiṃ, ye yajanti yepi yājenti;</p>

<p rend="gathalast">Ye cāpi anumodanti, yajantānaṃ edisaṃ mahāyañña’’nti.</p>

<p rend="bodytext">Tattha <hi rend="bold">pubbevā</hi>ti mayā tvaṃ pubbeva vutto ‘‘na tumhādisena bhīrukajātikena sakkā yaññaṃ yajituṃ, yaññayajanaṃ nāmetaṃ dukkaraṃ durabhisambhava’’nti, atha no idāni upakkhaṭassa paṭiyattassa yaññassa vikkhepaṃ karosi. ‘‘Vikkhambha’’ntipi pāṭho, paṭisedhanti attho. Mahārāja, kasmā evaṃ karosi. Yattakā hi yaññaṃ yajanti vā yājenti vā anumodanti vā, sabbe sugatimeva vajantīti dasseti.</p>

<p rend="bodytext">So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi. Tato candakumāro pitaraṃ anubodhayamāno āha –</p>

<p rend="hangnum" n="22:1016"><hi rend="paranum">22:1016</hi><hi rend="dot">.</hi></p>

<p rend="gatha1"> ‘‘Atha kissa jano pubbe, sotthānaṃ brāhmaṇe avācesi;</p>

<p rend="gathalast">Atha no akāraṇasmā, yaññatthāya deva ghātesi.</p>

<p rend="hangnum" n="22:1017"><hi rend="paranum">22:1017</hi><hi rend="dot">.</hi></p>

<p rend="gatha1"> ‘‘Pubbeva no daharakāle, na hanesi na ghātesi;</p>

<p rend="gathalast">Daharamhā yobbanaṃ pattā, adūsakā tāta haññāma.</p>

<p rend="hangnum" n="22:1018"><hi rend="paranum">22:1018</hi><hi rend="dot">.</hi></p>

<p rend="gatha1"> ‘‘Hatthigate assagate, sannaddhe passa no mahārāja;</p>

<p rend="gathalast">Yuddhe vā yujjhamāne vā, na hi mādisā sūrā honti yaññatthāya.</p>

<p rend="hangnum" n="22:1019"><hi rend="paranum">22:1019</hi><hi rend="dot">.</hi></p>

<p rend="gatha1"> ‘‘Paccante vāpi kupite, aṭavīsu vā mādise niyojenti;</p>

<p rend="gathalast">Atha no akāraṇasmā, abhūmiyaṃ tāta haññāma.</p>

<p rend="hangnum" n="22:1020"><hi rend="paranum">22:1020</hi><hi rend="dot">.</hi></p>

<p rend="gatha1"> ‘‘Yāpi <pb ed="M" n="7.0083" /> hi tā sakuṇiyo, vasanti tiṇagharāni katvāna;</p>

<p rend="gathalast">Tāsampi piyā puttā, atha no tvaṃ deva ghātesi.</p>

<p rend="hangnum" n="22:1021"><hi rend="paranum">22:1021</hi><hi rend="dot">.</hi></p>

<p rend="gatha1"> ‘‘Mā <pb ed="V" n="7.0078" /> tassa saddahesi, na maṃ khaṇḍahālo ghāteyya;</p>

<p rend="gathalast">Mamañhi so ghātetvāna, anantarā tampi deva ghāteyya.</p>

<p rend="hangnum" n="22:1022"><hi rend="paranum">22:1022</hi><hi rend="dot">.</hi></p>

<p rend="gatha1"> ‘‘Gāmavaraṃ nigamavaraṃ dadanti, bhogampissa mahārāja;</p>

<p rend="gathalast">Athaggapiṇḍikāpi, kule kule hete bhuñjanti.</p>

<p rend="hangnum" n="22:1023"><hi rend="paranum">22:1023</hi><hi rend="dot">.</hi></p>

<p rend="gatha1"> ‘‘Tesampi tādisānaṃ, icchanti dubbhituṃ mahārāja;</p>

<p rend="gathalast">Yebhuyyena ete, akataññuno brāhmaṇā deva.</p>

<p rend="hangnum" n="22:1024"><hi rend="paranum">22:1024</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthī asse ca pālema.</p>

<p rend="hangnum" n="22:1025"><hi rend="paranum">22:1025</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthichakaṇāni ujjhema.</p>

<p rend="hangnum" n="22:1026"><hi rend="paranum">22:1026</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, assachakaṇāni ujjhema.</p>

<p rend="hangnum" n="22:1027"><hi rend="paranum">22:1027</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gatha2">Yassa honti tava kāmā, api raṭṭhā pabbājitā;</p>

<p rend="gathalast">Bhikkhācariyaṃ carissāmā’’ti.</p>

<p rend="bodytext">Tattha <hi rend="bold">pubbe</hi>ti tāta, yadi ahaṃ māretabbo, atha kasmā amhākaṃ ñātijano pubbe mama jātakāle brāhmaṇe sotthānaṃ avācesi. Tadā kira khaṇḍahālova mama lakkhaṇāni upadhāretvā ‘‘imassa kumārassa na koci antarāyo bhavissati, tumhākaṃ accayena rajjaṃ kāressatī’’ti āha. Iccassa purimena pacchimaṃ na sameti, musāvādī esa. Atha no etassa vacanaṃ gahetvā akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi ekasmiṃ verena mahājanaṃ māretukāmo, sādhukaṃ sallakkhehi narindāti. <hi rend="bold">Pubbeva no</hi>ti mahārāja, sacepi amhe māretukāmo, pubbeva no kasmā sayaṃ <pb ed="M" n="7.0084" /> vā na hanesi, aññehi vā na <pb ed="V" n="7.0079" /> ghātāpesi. Idāni pana mayaṃ daharamhā taruṇā, paṭhamavaye ṭhitā puttadhītāhi vaḍḍhāma, evaṃbhūtā tava adūsakāva kiṃkāraṇā haññāmāti?</p>

<p rend="bodytext"><hi rend="bold">Passa no</hi>ti amheva cattāro bhātike passa. <hi rend="bold">Yujjhamāne</hi>ti paccatthikānaṃ nagaraṃ parivāretvā ṭhitakāle amhādise putte tehi saddhiṃ yujjhamāne passa. Aputtakā hi rājāno anāthā nāma honti. <hi rend="bold">Mādisā</hi>ti amhādisā sūrā balavanto na yaññatthāya māretabbā honti. <hi rend="bold">Niyojentī</hi>ti tesaṃ paccāmittānaṃ gaṇhanatthāya payojenti. <hi rend="bold">Atha no</hi>ti atha amhe akāraṇasmā akāraṇena abhūmiyaṃ anokāseyeva kasmā, tāta, haññāmāti attho. <hi rend="bold">Mā tassa saddahesī</hi>ti mahārāja, na maṃ khaṇḍahālo ghātaye, mā tassa saddaheyyāsi. <hi rend="bold">Bhogampissā</hi>ti bhogampi assa brāhmaṇassa rājāno denti. <hi rend="bold">Athaggapiṇḍikāpī</hi>ti atha te aggodakaṃ aggapiṇḍaṃ labhantā aggapiṇḍikāpi honti. <hi rend="bold">Tesampī</hi>ti yesaṃ kule bhuñjanti, tesampi evarūpānaṃ piṇḍadāyakānaṃ dubbhituṃ icchanti.</p>

<p rend="bodytext">Rājā kumārassa vilāpaṃ sutvā –</p>

<p rend="hangnum" n="22:1028"><hi rend="paranum">22:1028</hi><hi rend="dot">.</hi></p>

<p rend="gatha1"> ‘‘Dukkhaṃ kho me janayatha, vilapantā jīvitassa kāmā hi;</p>

<p rend="gathalast">Muñcetha dāni kumāre, alampi me hotu puttayaññenā’’ti. –</p>

<p rend="unindented">Imaṃ gāthaṃ vatvā punapi mocesi. Khaṇḍahālo āgantvā punapi –</p>

<p rend="hangnum" n="22:1029"><hi rend="paranum">22:1029</hi><hi rend="dot">.</hi></p>

<p rend="gatha1"> ‘‘Pubbeva khosi me vutto, dukkaraṃ durabhisambhavañcetaṃ;</p>

<p rend="gathalast">Atha no upakkhaṭassa yaññassa, kasmā karosi vikkhepaṃ.</p>

<p rend="hangnum" n="22:1030"><hi rend="paranum">22:1030</hi><hi rend="dot">.</hi></p>

<p rend="gatha1"> ‘‘Sabbe vajanti sugatiṃ, ye yajanti yepi yājenti;</p>

<p rend="gathalast">Ye cāpi anumodanti, yajantānaṃ edisaṃ mahāyañña’’nti. –</p>

<p rend="unindented">Evaṃ vatvā puna gaṇhāpesi. Athassa anunayanatthaṃ kumāro āha –</p>

<p rend="hangnum" n="22:1031"><hi rend="paranum">22:1031</hi><hi rend="dot">.</hi></p>

<p rend="gatha1"> ‘‘Yadi kira yajitvā puttehi, devalokaṃ ito cutā yanti;</p>

<p rend="gathalast">Brāhmaṇo tāva yajatu, pacchāpi yajasi tuvaṃ rāja.</p>

<p rend="hangnum" n="22:1032"><hi rend="paranum">22:1032</hi><hi rend="dot">.</hi></p>

<p rend="gatha1"> ‘‘Yadi <pb ed="V" n="7.0080" /><pb ed="M" n="7.0085" /> kira yajitvā puttehi, devalokaṃ ito cutā yanti;</p>

<p rend="gathalast">Esveva khaṇḍahālo, yajataṃ sakehi puttehi.</p>

<p rend="hangnum" n="22:1033"><hi rend="paranum">22:1033</hi><hi rend="dot">.</hi></p>

<p rend="gatha1"> ‘‘Evaṃ jānanto khaṇḍahālo, kiṃ puttake na ghātesi;</p>

<p rend="gathalast">Sabbañca ñātijanaṃ, attānañca na ghātesi.</p>

<p rend="hangnum" n="22:1034"><hi rend="paranum">22:1034</hi><hi rend="dot">.</hi></p>

<p rend="gatha1"> ‘‘Sabbe vajanti nirayaṃ, ye yajanti yepi yājenti;</p>

<p rend="gathalast">Ye cāpi anumodanti, yajantānaṃ edisaṃ mahāyaññaṃ.</p>

<p rend="hangnum" n="22:1035"><hi rend="paranum">22:1035</hi><hi rend="dot">.</hi></p>

<p rend="gatha1"> ‘‘Sace hi so sujjhati yo hanāti, hatopi so saggamupeti ṭhānaṃ;</p>

<p rend="gathalast">Bhovādi bhovādina mārayeyyuṃ, ye cāpi tesaṃ abhisaddaheyyu’’nti.</p>

<p rend="bodytext">Tattha <hi rend="bold">brāhmaṇo tāvā</hi>ti paṭhamaṃ tāva khaṇḍahālo yajatu sakehi puttehi, atha tasmiṃ evaṃ yajitvā devalokaṃ gate pacchā tvaṃ yajissasi. Deva, sādurasabhojanampi hi tvaṃ aññehi vīmaṃsāpetvā bhuñjasi, puttadāramāraṇaṃyeva kasmā avīmaṃsitvā karosīti dīpento evamāha. <hi rend="bold">Evaṃ jānanto</hi>ti ‘‘puttadhītaro māretvā devalokaṃ gacchatī’’ti evaṃ jānanto kiṃkāraṇā attano putte ca ñātī ca attānañca na ghātesi. Sace hi paraṃ māretvā devalokaṃ gacchanti, attānaṃ māretvā brahmalokaṃ gantabbo bhavissati. Evaṃ yaññaguṇaṃ jānantena paraṃ amāretvā attāva māretabbo siyā. Ayaṃ pana tathā akatvā maṃ mārāpeti. Imināpi kāraṇena jānāhi, mahārāja ‘‘yathā esa vinicchaye vilopaṃ kātuṃ alabhanto evaṃ karotī’’ti. <hi rend="bold">Edisa</hi>nti evarūpaṃ puttaghātayaññaṃ.</p>

<p rend="bodytext">Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –</p>

<p rend="hangnum" n="22:1036"><hi rend="paranum">22:1036</hi><hi rend="dot">.</hi></p>

<p rend="gatha1"> ‘‘Kathañca kira puttakāmāyo, gahapatayo gharaṇiyo ca;</p>

<p rend="gathalast">Nagaramhi na uparavanti rājānaṃ, mā ghātayi orasaṃ puttaṃ.</p>

<p rend="hangnum" n="22:1037"><hi rend="paranum">22:1037</hi><hi rend="dot">.</hi></p>

<p rend="gatha1"> ‘‘Kathañca <pb ed="M" n="7.0086" /> kira puttakāmāyo, gahapatayo gharaṇiyo ca;</p>

<p rend="gathalast">Nagaramhi na uparavanti rājānaṃ, mā ghātayi atrajaṃ puttaṃ.</p>

<p rend="hangnum" n="22:1038"><hi rend="paranum">22:1038</hi><hi rend="dot">.</hi></p>

<p rend="gatha1"> ‘‘Rañño <pb ed="V" n="7.0081" /> camhi atthakāmo, hito ca sabbajanapadassa;</p>

<p rend="gathalast">Na koci assa paṭighaṃ, mayā jānapado na pavedetī’’ti.</p>

<p rend="bodytext">Tattha <hi rend="bold">puttakāmāyo</hi>ti gharaṇiyo sandhāya vuttaṃ. Gahapatayo pana puttakāmā nāma honti. <hi rend="bold">Na uparavantī</hi>ti na upakkosanti na vadanti. <hi rend="bold">Atraja</hi>nti attato jātaṃ. Evaṃ vuttepi koci raññā saddhiṃ kathetuṃ samattho nāma nāhosi. <hi rend="bold">Na koci assa paṭighaṃ mayā</hi>ti iminā no lañjo vā gahito, issariyamadena vā idaṃ nāma dukkhaṃ katanti koci ekopi mayā saddhiṃ paṭighaṃ kattā nāma nāhosi. <hi rend="bold">Jānapado na pavedetī</hi>ti evaṃ rañño ca janapadassa ca atthakāmassa mama pitaraṃ ayaṃ jānapado ‘‘guṇasampanno te putto’’ti na pavedeti, na jānāpetīti attho.</p>

<p rend="bodytext">Evaṃ vuttepi koci kiñci na kathesi. Tato candakumāro attano bhariyāyo taṃ yācanatthāya uyyojento āha –</p>

<p rend="hangnum" n="22:1039"><hi rend="paranum">22:1039</hi><hi rend="dot">.</hi></p>

<p rend="gatha1"> ‘‘Gacchatha vo gharaṇiyo, tātañca vadetha khaṇḍahālañca;</p>

<p rend="gathalast">Mā ghātetha kumāre, adūsake sīhasaṅkāse.</p>

<p rend="hangnum" n="22:1040"><hi rend="paranum">22:1040</hi><hi rend="dot">.</hi></p>

<p rend="gatha1"> ‘‘Gacchatha vo gharaṇiyo, tātañca vadetha khaṇḍahālañca;</p>

<p rend="gathalast">Mā ghātetha kumāre, apekkhite sabbalokassā’’ti.</p>

<p rend="bodytext">Tā gantvā yāciṃsu. Tāpi rājā na olokesi. Tato kumāro anātho hutvā vilapanto –</p>

<p rend="hangnum" n="22:1041"><hi rend="paranum">22:1041</hi><hi rend="dot">.</hi></p>

<p rend="gatha1"> ‘‘Yaṃnūnāhaṃ jāyeyyaṃ, rathakārakulesu vā,</p>

<p rend="gatha2">Pukkusakulesu vā vessesu vā jāyeyyaṃ,</p>

<p rend="gathalast">Na hajja maṃ rāja yaññe ghāteyyā’’ti. –</p>

<p rend="unindented">Vatvā puna tā bhariyāyo uyyojento āha –</p>

<p rend="hangnum" n="22:1042"><hi rend="paranum">22:1042</hi><hi rend="dot">.</hi></p>

<p rend="gatha1"> ‘‘Sabbā sīmantiniyo gacchatha, ayyassa khaṇḍahālassa;</p>

<p rend="gathalast">Pādesu nipatatha, aparādhāhaṃ na passāmi.</p>

<p rend="hangnum" n="22:1043"><hi rend="paranum">22:1043</hi><hi rend="dot">.</hi></p>

<p rend="gatha1"> ‘‘Sabbā <pb ed="V" n="7.0082" /><pb ed="M" n="7.0087" /> sīmantiniyo gacchatha, ayyassa khaṇḍahālassa;</p>

<p rend="gathalast">Pādesu nipatatha, kinte bhante mayaṃ adūsemā’’ti.</p>

<p rend="bodytext">Tattha <hi rend="bold">aparādhāhaṃ na passāmī</hi>ti ahaṃ ācariyakhaṇḍahāle attano aparādhaṃ na passāmi. <hi rend="bold">Kinte bhante</hi>ti ayya khaṇḍahāla, mayaṃ tuyhaṃ kiṃ dūsayimhā, atha candakumārassa doso atthi, taṃ khamathāti vadethāti.</p>

<p rend="bodytext">Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi. Tamatthaṃ pakāsento satthā āha –</p>

<p rend="hangnum" n="22:1044"><hi rend="paranum">22:1044</hi><hi rend="dot">.</hi></p>

<p rend="gatha1"> ‘‘Kapaṇā vilapati selā, disvāna bhātare upanītatte;</p>

<p rend="gathalast">Yañño kira me ukkhipito, tātena saggakāmenā’’ti.</p>

<p rend="bodytext">Tattha <hi rend="bold">upanītatte</hi>ti upanītasabhāve. <hi rend="bold">Ukkhipito</hi>ti ukkhitto. <hi rend="bold">Saggakāmeno</hi>ti mama bhātaro māretvā saggaṃ icchantena. Tāta, ime māretvā kiṃ saggena karissasīti vilapati.</p>

<p rend="bodytext">Rājā tassāpi kathaṃ na gaṇhi. Tato candakumārassa putto vasulo nāma pitaraṃ dukkhitaṃ disvā ‘‘ahaṃ ayyakaṃ yācitvā mama pitu jīvitaṃ dāpessāmī’’ti rañño pādamūle paridevi. Tamatthaṃ pakāsento satthā āha –</p>

<p rend="hangnum" n="22:1045"><hi rend="paranum">22:1045</hi><hi rend="dot">.</hi></p>

<p rend="gatha1"> ‘‘Āvatti parivatti ca, vasulo sammukhā rañño;</p>

<p rend="gathalast">Mā no pitaraṃ avadhi, daharamhāyobbanaṃ pattā’’ti.</p>

<p rend="bodytext">Tattha <hi rend="bold">daharamhāyobbanaṃ pattā</hi>ti deva, mayaṃ taruṇadārakā, na tāva yobbanappattā, amhesupi tāva anukampāya amhākaṃ pitaraṃ mā avadhīti.</p>

<p rend="bodytext">Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā ‘‘tāta, assāsaṃ paṭilabha, vissajjemi te pitara’’nti vatvā gāthamāha –</p>

<p rend="hangnum" n="22:1046"><hi rend="paranum">22:1046</hi><hi rend="dot">.</hi></p>

<p rend="gatha1"> ‘‘Eso <pb ed="V" n="7.0083" /> te vasula pitā, samehi pitarā saha;</p>

<p rend="gatha2">Dukkhaṃ kho me janayasi, vilapanto antepurasmiṃ;</p>

<p rend="gathalast">Muñcetha dāni kumāre, alampi me hotu puttayaññenā’’ti.</p>

<p rend="bodytext">Tattha <hi rend="bold">antepurasmi</hi>nti rājanivesanassa antare.</p>

<p rend="bodytext">Puna <pb ed="M" n="7.0088" /> khaṇḍahālo āgantvā āha –</p>

<p rend="hangnum" n="22:1047"><hi rend="paranum">22:1047</hi><hi rend="dot">.</hi></p>

<p rend="gatha1"> ‘‘Pubbeva khosi me vutto, dukkaraṃ durabhisambhavañcetaṃ;</p>

<p rend="gathalast">Atha no upakkhaṭassa yaññassa, kasmā karosi vikkhepaṃ.</p>

<p rend="hangnum" n="22:1048"><hi rend="paranum">22:1048</hi><hi rend="dot">.</hi></p>

<p rend="gatha1"> ‘‘Sabbe vajanti sugatiṃ, ye yajanti yepi yājenti;</p>

<p rend="gathalast">Ye cāpi anumodanti, yajantānaṃ edisaṃ mahāyañña’’nti.</p>

<p rend="bodytext">Rājā pana andhabālo puna tassa vacanena putte gaṇhāpesi. Tato khaṇḍahālo cintesi – ‘‘ayaṃ rājā muducitto kālena gaṇhāpeti, kālena vissajjeti, punapi dārakānaṃ vacanena putte vissajjeyya, yaññāvāṭaññeva naṃ nemī’’ti. Athassa tattha gamanatthāya gāthamāha –</p>

<p rend="hangnum" n="22:1049"><hi rend="paranum">22:1049</hi><hi rend="dot">.</hi></p>

<p rend="gatha1"> ‘‘Sabbaratanassa yañño upakkhaṭo, ekarāja tava paṭiyatto;</p>

<p rend="gathalast">Abhinikkhamassu deva, saggaṃ gato tvaṃ pamodissasī’’ti.</p>

<p rend="bodytext">Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṃ yajitvā saggaṃ gato pamodissasīti.</p>

<p rend="bodytext">Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu. Tamatthaṃ pakāsento satthā āha –</p>

<p rend="hangnum" n="22:1050"><hi rend="paranum">22:1050</hi><hi rend="dot">.</hi></p>

<p rend="gatha1"> ‘‘Daharā sattasatā etā, candakumārassa bhariyāyo;</p>

<p rend="gathalast">Kese pakiritvāna, rodantiyo maggamanuyāyiṃsu.</p>

<p rend="hangnum" n="22:1051"><hi rend="paranum">22:1051</hi><hi rend="dot">.</hi></p>

<p rend="gatha1"> ‘‘Aparā <pb ed="V" n="7.0084" /> pana sokena, nikkhantā nandane viya devā;</p>

<p rend="gathalast">Kese pakiritvāna, rodantiyo maggamanuyāyisu’’nti.</p>

<p rend="bodytext">Tattha <hi rend="bold">nandane viya devā</hi>ti nandanavane cavanadevaputtaṃ parivāretvā nikkhantadevatā viya gatā.</p>

<p rend="bodytext">Ito <pb ed="M" n="7.0089" /> paraṃ tāsaṃ vilāpagāthā honti –</p>

<p rend="hangnum" n="22:1052"><hi rend="paranum">22:1052</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Nīyanti candasūriyā, yaññatthāya ekarājassa.</p>

<p rend="hangnum" n="22:1053"><hi rend="paranum">22:1053</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Nīyanti candasūriyā, mātu katvā hadayasokaṃ.</p>

<p rend="hangnum" n="22:1054"><hi rend="paranum">22:1054</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Nīyanti candasūriyā, janassa katvā hadayasokaṃ.</p>

<p rend="hangnum" n="22:1055"><hi rend="paranum">22:1055</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Nīyanti candasūriyā, yaññatthāya ekarājassa.</p>

<p rend="hangnum" n="22:1056"><hi rend="paranum">22:1056</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Nīyanti candasūriyā, mātu katvā hadayasokaṃ.</p>

<p rend="hangnum" n="22:1057"><hi rend="paranum">22:1057</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Nīyanti candasūriyā, janassa katvā hadayasokaṃ.</p>

<p rend="hangnum" n="22:1058"><hi rend="paranum">22:1058</hi><hi rend="dot">.</hi></p>

<p rend="gatha1"> ‘‘Yassu pubbe hatthivaradhuragate, hatthīhi anuvajanti;</p>

<p rend="gathalast">Tyajja candasūriyā, ubhova pattikā yanti.</p>

<p rend="hangnum" n="22:1059"><hi rend="paranum">22:1059</hi><hi rend="dot">.</hi></p>

<p rend="gatha1"> ‘‘Yassu <pb ed="V" n="7.0085" /> pubbe assavaradhuragate, assehi anuvajanti;</p>

<p rend="gathalast">Tyajja candasūriyā, ubhova pattikā yanti.</p>

<p rend="hangnum" n="22:1060"><hi rend="paranum">22:1060</hi><hi rend="dot">.</hi></p>

<p rend="gatha1"> ‘‘Yassu pubbe rathavaradhuragate, rathehi anuvajanti;</p>

<p rend="gathalast">Tyajja candasūriyā, ubhova pattikā yanti.</p>

<p rend="hangnum" n="22:1061"><hi rend="paranum">22:1061</hi><hi rend="dot">.</hi></p>

<p rend="gatha1"> ‘‘Yehissu pubbe niyyaṃsu, tapanīyakappanehi turaṅgehi;</p>

<p rend="gathalast">Tyajja candasūriyā, ubhova pattikā yantī’’ti.</p>

<p rend="bodytext">Tattha <hi rend="bold">kāsikasucivatthadharā</hi>ti kāsikāni sucivatthāni dhārayamānā. <hi rend="bold">Candasūriyā</hi>ti candakumāro ca sūriyakumāro ca. <hi rend="bold">Nhāpakasunhāpitā</hi>ti candanacuṇṇena <pb ed="M" n="7.0090" /> ubbaṭṭetvā nhāpakehi kataparikammatāya sunhāpitā. <hi rend="bold">Yassū</hi>ti ye assu. <hi rend="bold">Assū</hi>ti nipātamattaṃ, ye kumāreti attho. <hi rend="bold">Pubbe</hi>ti ito pubbe. <hi rend="bold">Hatthivaradhuragate</hi>ti hatthivarānaṃ dhuragate, alaṅkatahatthikkhandhavaragateti attho. <hi rend="bold">Assavaradhuragate</hi>ti assavarapiṭṭhigate. <hi rend="bold">Rathavaradhuragate</hi>ti rathavaramajjhagate. <hi rend="bold">Niyyaṃsū</hi>ti nikkhamiṃsu.</p>

<p rend="bodytext">Evaṃ tāsu paridevantīsuyeva bodhisattaṃ nagarā nīhariṃsu. Sakalanagaraṃ saṅkhubhitvā nikkhamituṃ ārabhi. Mahājane nikkhante dvārāni nappahonti. Brāhmaṇo atibahuṃ janaṃ disvā ‘‘ko jānāti, kiṃ bhavissatī’’ti nagaradvārāni thakāpesi. Mahājano nikkhamituṃ alabhanto nagaradvārassa āsannaṭṭhāne uyyānaṃ atthi, tassa santike mahāviravaṃ ravi. Tena ravena sakuṇasaṅgho saṅkhubhito ākāsaṃ pakkhandi. Mahājano taṃ taṃ sakuṇiṃ āmantetvā vilapanto āha –</p>

<p rend="hangnum" n="22:1062"><hi rend="paranum">22:1062</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi puttehi.</p>

<p rend="hangnum" n="22:1063"><hi rend="paranum">22:1063</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi kaññāhi.</p>

<p rend="hangnum" n="22:1064"><hi rend="paranum">22:1064</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi mahesīti.</p>

<p rend="hangnum" n="22:1065"><hi rend="paranum">22:1065</hi><hi rend="dot">.</hi></p>

<p rend="gatha1"> ‘‘Yadi <pb ed="V" n="7.0086" /> sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi gahapatīhi.</p>

<p rend="hangnum" n="22:1066"><hi rend="paranum">22:1066</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi hatthīhi.</p>

<p rend="hangnum" n="22:1067"><hi rend="paranum">22:1067</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi assehi.</p>

<p rend="hangnum" n="22:1068"><hi rend="paranum">22:1068</hi><hi rend="dot">.</hi></p>

<p rend="gatha1"> ‘‘Yadi sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho catūhi usabhehi.</p>

<p rend="hangnum" n="22:1069"><hi rend="paranum">22:1069</hi><hi rend="dot">.</hi></p>

<p rend="gatha1"> ‘‘Yadi <pb ed="M" n="7.0091" /> sakuṇi maṃsamicchasi, ḍayassu pubbena pupphavatiyā;</p>

<p rend="gathalast">Yajatettha ekarājā, sammūḷho sabbacatukkenā’’ti.</p>

<p rend="bodytext">Tattha <hi rend="bold">maṃsamicchasī</hi>ti ambho sakuṇi, sace maṃsaṃ icchasi, pupphavatiyā pubbena puratthimadisāyaṃ yaññāvāṭo atthi, tattha gaccha. <hi rend="bold">Yajatetthā</hi>ti ettha khaṇḍahālassa vacanaṃ gahetvā sammūḷho ekarājā catūhi puttehi yaññaṃ yajati. Sesagāthāsupi eseva nayo.</p>

<p rend="bodytext">Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi –</p>

<p rend="hangnum" n="22:1070"><hi rend="paranum">22:1070</hi><hi rend="dot">.</hi></p>

<p rend="gatha1"> ‘‘Ayamassa pāsādo, idaṃ antepuraṃ suramaṇīyaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1071"><hi rend="paranum">22:1071</hi><hi rend="dot">.</hi></p>

<p rend="gatha1"> ‘‘Idamassa kūṭāgāraṃ, sovaṇṇaṃ pupphamalyavikiṇṇaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1072"><hi rend="paranum">22:1072</hi><hi rend="dot">.</hi></p>

<p rend="gatha1"> ‘‘Idamassa uyyānaṃ, supupphitaṃ sabbakālikaṃ rammaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1073"><hi rend="paranum">22:1073</hi><hi rend="dot">.</hi></p>

<p rend="gatha1"> ‘‘Idamassa <pb ed="V" n="7.0087" /> asokavanaṃ, supupphitaṃ sabbakālikaṃ rammaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1074"><hi rend="paranum">22:1074</hi><hi rend="dot">.</hi></p>

<p rend="gatha1"> ‘‘Idamassa kaṇikāravanaṃ, supupphitaṃ sabbakālikaṃ rammaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1075"><hi rend="paranum">22:1075</hi><hi rend="dot">.</hi></p>

<p rend="gatha1"> ‘‘Idamassa pāṭalivanaṃ, supupphitaṃ sabbakālikaṃ rammaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1076"><hi rend="paranum">22:1076</hi><hi rend="dot">.</hi></p>

<p rend="gatha1"> ‘‘Idamassa ambavanaṃ, supupphitaṃ sabbakālikaṃ rammaṃ;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1077"><hi rend="paranum">22:1077</hi><hi rend="dot">.</hi></p>

<p rend="gatha1"> ‘‘Ayamassa pokkharaṇī, sañchannā padumapuṇḍarīkehi;</p>

<p rend="gatha2">Nāvā ca sovaṇṇavikatā, pupphavalliyā cittā suramaṇīyā;</p>

<p rend="gathalast">Tedāni ayyaputtā, cattāro vadhāya ninnītā’’ti.</p>

<p rend="bodytext">Tattha <pb ed="M" n="7.0092" /><hi rend="bold">tedānī</hi>ti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti. <hi rend="bold">Sovaṇṇavikatā</hi>ti suvaṇṇakhacitā.</p>

<p rend="bodytext">Ettakesu ṭhānesu vilapantā puna hatthisālādīni upasaṅkamitvā āhaṃsu –</p>

<p rend="hangnum" n="22:1078"><hi rend="paranum">22:1078</hi><hi rend="dot">.</hi></p>

<p rend="gatha1"> ‘‘Idamassa hatthiratanaṃ, erāvaṇo gajo balī dantī;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1079"><hi rend="paranum">22:1079</hi><hi rend="dot">.</hi></p>

<p rend="gatha1"> ‘‘Idamassa assaratanaṃ, ekakhuro asso;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1080"><hi rend="paranum">22:1080</hi><hi rend="dot">.</hi></p>

<p rend="gatha1"> ‘‘Ayamassa assaratho, sāḷiyanigghoso subho ratanavicitto;</p>

<p rend="gatha2">Yatthassu ayyaputtā, sobhiṃsu nandane viya devā;</p>

<p rend="gathalast">Tedāni ayyaputtā, cattāro vadhāya ninnītā.</p>

<p rend="hangnum" n="22:1081"><hi rend="paranum">22:1081</hi><hi rend="dot">.</hi></p>

<p rend="gatha1"> ‘‘Kathaṃ <pb ed="V" n="7.0088" /> nāma sāmasamasundarehi, candanamudukagattehi;</p>

<p rend="gathalast">Rājā yajissate yaññaṃ, sammūḷho catūhi puttehi.</p>

<p rend="hangnum" n="22:1082"><hi rend="paranum">22:1082</hi><hi rend="dot">.</hi></p>

<p rend="gatha1"> ‘‘Kathaṃ nāma sāmasamasundarāhi, candanamudukagattāhi;</p>

<p rend="gathalast">Rājā yajissate yaññaṃ, sammūḷho catūhi kaññāhi.</p>

<p rend="hangnum" n="22:1083"><hi rend="paranum">22:1083</hi><hi rend="dot">.</hi></p>

<p rend="gatha1"> ‘‘Kathaṃ nāma sāmasamasundarāhi, candanamudukagattāhi;</p>

<p rend="gathalast">Rājā yajissate yaññaṃ, sammūḷho catūhi mahesīhi.</p>

<p rend="hangnum" n="22:1084"><hi rend="paranum">22:1084</hi><hi rend="dot">.</hi></p>

<p rend="gatha1"> ‘‘Kathaṃ nāma sāmasamasundarehi, candanamudukagattehi;</p>

<p rend="gathalast">Rājā yajissate yaññaṃ, sammūḷho catūhi gahapatīhi.</p>

<p rend="hangnum" n="22:1085"><hi rend="paranum">22:1085</hi><hi rend="dot">.</hi></p>

<p rend="gatha1"> ‘‘Yathā honti gāmanigamā, suññā amanussakā brahāraññā;</p>

<p rend="gathalast">Tathā hessati pupphavatiyā, yiṭṭhesu candasūriyesū’’ti.</p>

<p rend="bodytext">Tattha <hi rend="bold">erāvaṇo</hi>ti tassa hatthino nāmaṃ. <hi rend="bold">Ekakhuro</hi>ti abhinnakhuro. <hi rend="bold">Sāḷiyanigghoso</hi>ti gamanakāle sāḷikānaṃ viya madhurena nigghosena <pb ed="M" n="7.0093" /> samannāgato. <hi rend="bold">Kathaṃ nāmā</hi>ti kena nāma kāraṇena. <hi rend="bold">Sāmasamasundarehī</hi>ti suvaṇṇasāmehi ca aññamaññaṃ jātiyā samehi ca niddosatāya sundarehi. <hi rend="bold">Candanamudukagattehī</hi>ti lohitacandanalittagattehi. <hi rend="bold">Brahāraññā</hi>ti yathā te gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu rājaputtesu suññā araññasadisā bhavissatīti.</p>

<p rend="bodytext">Atha mahājano bahi nikkhamituṃ alabhanto antonagareyeva vicaranto paridevi. Bodhisattopi yaññāvāṭaṃ nīto. Athassa mātā gotamī nāma devī ‘‘puttānaṃ me jīvitaṃ dehi, devā’’ti rañño pādamūle parivattitvā paridevamānā āha –</p>

<p rend="hangnum" n="22:1086"><hi rend="paranum">22:1086</hi><hi rend="dot">.</hi></p>

<p rend="gatha1"> ‘‘Ummattikā bhavissāmi, bhūnahatā paṃsunā ca parikiṇṇā;</p>

<p rend="gathalast">Sace candavaraṃ hanti, pāṇā me deva rujjhanti.</p>

<p rend="hangnum" n="22:1087"><hi rend="paranum">22:1087</hi><hi rend="dot">.</hi></p>

<p rend="gatha1"> ‘‘Ummattikā <pb ed="V" n="7.0089" /> bhavissāmi, bhūnahatā paṃsunā ca parikiṇṇā;</p>

<p rend="gathalast">Sace sūriyavaraṃ hanti, pāṇā me deva rujjhantī’’ti.</p>

<p rend="bodytext">Tattha <hi rend="bold">bhūnahatā</hi>ti hatavuḍḍhi. <hi rend="bold">Paṃsunā ca parikiṇṇā</hi>ti paṃsuparikiṇṇasarīrā ummattikā hutvā vicarissāmi.</p>

<p rend="bodytext">Sā evaṃ paridevantīpi rañño santikā kiñci kathaṃ alabhitvā ‘‘mama putto tumhākaṃ kujjhitvā gato bhavissati, kissa naṃ tumhe na nivattethā’’ti kumārassa catasso bhariyāyo āliṅgitvā paridevantī āha –</p>

<p rend="hangnum" n="22:1088"><hi rend="paranum">22:1088</hi><hi rend="dot">.</hi></p>

<p rend="gatha1"> ‘‘Kinnumā na ramāpeyyuṃ, aññamaññaṃ piyaṃvadā;</p>

<p rend="gatha2">Ghaṭṭikā uparikkhī ca, pokkharaṇī ca bhārikā;</p>

<p rend="gathalast">Candasūriyesu naccantiyo, samā tāsaṃ na vijjatī’’ti.</p>

<p rend="bodytext">Tattha <hi rend="bold">kinnumā na ramāpeyyu</hi>nti kena kāraṇena imā ghaṭṭikātiādikā catasso aññamaññaṃ piyaṃvadā candasūriyakumārānaṃ santike <pb ed="M" n="7.0094" /> naccantiyo mama putte na ramāpayiṃsu, ukkaṇṭhāpayiṃsu. Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.</p>

<p rend="bodytext">Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –</p>

<p rend="hangnum" n="22:1089"><hi rend="paranum">22:1089</hi><hi rend="dot">.</hi></p>

<p rend="gatha1"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;</p>

<p rend="gathalast">Yo mayhaṃ hadayasoko, candamhi vadhāya ninnīte.</p>

<p rend="hangnum" n="22:1090"><hi rend="paranum">22:1090</hi><hi rend="dot">.</hi></p>

<p rend="gatha1"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;</p>

<p rend="gathalast">Yo mayhaṃ hadayasoko, sūriyamhi vadhāya ninnīte.</p>

<p rend="hangnum" n="22:1091"><hi rend="paranum">22:1091</hi><hi rend="dot">.</hi></p>

<p rend="gatha1"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava jāyā;</p>

<p rend="gathalast">Yo mayhaṃ hadayasoko, candamhi vadhāya ninnīte.</p>

<p rend="hangnum" n="22:1092"><hi rend="paranum">22:1092</hi><hi rend="dot">.</hi></p>

<p rend="gatha1"> ‘‘Imaṃ <pb ed="V" n="7.0090" /> mayhaṃ hadayasokaṃ, paṭimuñcatu khaṇḍahāla tava jāyā;</p>

<p rend="gathalast">Yo mayhaṃ hadayasoko, sūriyamhi vadhāya ninnīte.</p>

<p rend="hangnum" n="22:1093"><hi rend="paranum">22:1093</hi><hi rend="dot">.</hi></p>

<p rend="gatha1"> ‘‘Mā ca putte mā ca patiṃ, addakkhi khaṇḍahāla tava mātā;</p>

<p rend="gathalast">Yo ghātesi kumāre, adūsake sīhasaṅkāse.</p>

<p rend="hangnum" n="22:1094"><hi rend="paranum">22:1094</hi><hi rend="dot">.</hi></p>

<p rend="gatha1"> ‘‘Mā ca putte mā ca patiṃ, addakkhi khaṇḍahāla tava mātā;</p>

<p rend="gathalast">Yo ghātesi kumāre, apekkhite sabbalokassa.</p>

<p rend="hangnum" n="22:1095"><hi rend="paranum">22:1095</hi><hi rend="dot">.</hi></p>

<p rend="gatha1"> ‘‘Mā ca putte mā ca patiṃ, addakkhi khaṇḍahāla tava jāyā;</p>

<p rend="gathalast">Yo ghātesi kumāre, adūsake sīhasaṅkāse.</p>

<p rend="hangnum" n="22:1096"><hi rend="paranum">22:1096</hi><hi rend="dot">.</hi></p>

<p rend="gatha1"> ‘‘Mā ca putte mā ca patiṃ, addakkhi khaṇḍahāla tava jāyā;</p>

<p rend="gathalast">Yo ghātesi kumāre, apekkhite sabbalokassā’’ti.</p>

<p rend="bodytext">Tattha <hi rend="bold">imaṃ mayha</hi>nti mayhaṃ imaṃ hadayasokaṃ dukkhaṃ. <hi rend="bold">Paṭimuñcatū</hi>ti pavisatu pāpuṇātu. <hi rend="bold">Yo ghātesī</hi>ti yo tvaṃ ghātesi. <hi rend="bold">Apekkhite</hi>ti sabbalokena olokite dissamāne māresīti attho.</p>

<p rend="bodytext">Bodhisatto <pb ed="M" n="7.0095" /> yaññāvāṭepi pitaraṃ yācanto āha –</p>

<p rend="hangnum" n="22:1097"><hi rend="paranum">22:1097</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthī asse ca pālema.</p>

<p rend="hangnum" n="22:1098"><hi rend="paranum">22:1098</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, hatthichakaṇāni ujjhema.</p>

<p rend="hangnum" n="22:1099"><hi rend="paranum">22:1099</hi><hi rend="dot">.</hi></p>

<p rend="gatha1"> ‘‘Mā no deva avadhi, dāse no dehi khaṇḍahālassa;</p>

<p rend="gathalast">Api nigaḷabandhakāpi, assachakaṇāni ujjhema.</p>

<p rend="hangnum" n="22:1100"><hi rend="paranum">22:1100</hi><hi rend="dot">.</hi></p>

<p rend="gatha1"> ‘‘Mā <pb ed="V" n="7.0091" /> no deva avadhi, dāse no dehi khaṇḍahālassa;</p>

<p rend="gatha2">Yassa honti tava kāmā, api raṭṭhā pabbājitā;</p>

<p rend="gathalast">Bhikkhācariyaṃ carissāma.</p>

<p rend="hangnum" n="22:1101"><hi rend="paranum">22:1101</hi><hi rend="dot">.</hi></p>

<p rend="gatha1"> ‘‘Dibbaṃ deva upayācanti, puttatthikāpi daliddā;</p>

<p rend="gathalast">Paṭibhānānipi hitvā, putte na labhanti ekaccā.</p>

<p rend="hangnum" n="22:1102"><hi rend="paranum">22:1102</hi><hi rend="dot">.</hi></p>

<p rend="gatha1"> ‘‘Āsīsikāni karonti, puttā no jāyantu tato paputtā;</p>

<p rend="gathalast">Atha no akāraṇasmā, yaññatthāya deva ghātesi.</p>

<p rend="hangnum" n="22:1103"><hi rend="paranum">22:1103</hi><hi rend="dot">.</hi></p>

<p rend="gatha1"> ‘‘Upayācitakena puttaṃ labhanti, mā tāta no aghātesi;</p>

<p rend="gathalast">Mā kicchāladdhakehi puttehi, yajittho imaṃ yaññaṃ.</p>

<p rend="hangnum" n="22:1104"><hi rend="paranum">22:1104</hi><hi rend="dot">.</hi></p>

<p rend="gatha1"> ‘‘Upayācitakena puttaṃ labhanti, mā tāta no aghātesi;</p>

<p rend="gathalast">Mā kapaṇaladdhakehi puttehi, ammāya no vippavāsehī’’ti.</p>

<p rend="bodytext">Tattha <hi rend="bold">dibba</hi>nti deva, aputtikā daliddāpi nāriyo puttatthikā hutvā bahuṃ paṇṇākāraṃ karitvā puttaṃ vā dhītaraṃ vā labhāmāti dibyaṃ upayācanti. <hi rend="bold">Paṭibhānānipi hitvā</hi>ti dohaḷāni chaḍḍetvāpi, alabhitvāpīti attho. Idaṃ vuttaṃ hoti – mahārāja, nārīnañhi uppannaṃ dohaḷaṃ alabhitvā gabbho sussitvā nassati. Tattha ekaccā yācantāpi putte alabhamānā, kāci laddhampi dohaḷaṃ pahāya aparibhuñjitvā na labhanti, kāci dohaḷaṃ alabhamānā na labhanti. Mayhaṃ pana mātā uppannaṃ dohaḷaṃ labhitvā paribhuñjitvā uppannaṃ gabbhaṃ anāsetvā putte paṭilabhi. Evaṃ paṭiladdhe mā no avadhīti yācati.</p>

<p rend="bodytext"><hi rend="bold">Āsīsikānī</hi>ti <pb ed="M" n="7.0096" /> mahārāja, ime sattā āsīsaṃ karonti. Kinti? Puttā no jāyantūti. <hi rend="bold">Tato paputtā</hi>ti puttānampi no puttā jāyantūti. <hi rend="bold">Atha no akāraṇasmā</hi>ti atha tvaṃ amhe akāraṇena yaññatthāya ghātesi. <hi rend="bold">Upayācitakenā</hi>ti devatānaṃ āyācanena. <hi rend="bold">Kapaṇaladdhakehī</hi>ti kapaṇā viya hutvā laddhakehi. <hi rend="bold">Puttehī</hi>ti amhehi saddhiṃ amhākaṃ ammāya mā vippavāsehi, mā no mātarā saddhiṃ vippavāsaṃ karīti vadati.</p>

<p rend="bodytext">So <pb ed="V" n="7.0092" /> evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –</p>

<p rend="hangnum" n="22:1105"><hi rend="paranum">22:1105</hi><hi rend="dot">.</hi></p>

<p rend="gatha1"> ‘‘Bahudukkhā posiya candaṃ, amma tuvaṃ jīyase puttaṃ;</p>

<p rend="gathalast">Vandāmi kho te pāde, labhataṃ tāto paralokaṃ.</p>

<p rend="hangnum" n="22:1106"><hi rend="paranum">22:1106</hi><hi rend="dot">.</hi></p>

<p rend="gatha1"> ‘‘Handa ca maṃ upagūha, pāde te amma vandituṃ dehi;</p>

<p rend="gathalast">Gacchāmi dāni pavāsaṃ, yaññatthāya ekarājassa.</p>

<p rend="hangnum" n="22:1107"><hi rend="paranum">22:1107</hi><hi rend="dot">.</hi></p>

<p rend="gatha1"> ‘‘Handa ca maṃ upagūha, pāde te amma vandituṃ dehi;</p>

<p rend="gathalast">Gacchāmi dāni pavāsaṃ, mātu katvā hadayasokaṃ.</p>

<p rend="hangnum" n="22:1108"><hi rend="paranum">22:1108</hi><hi rend="dot">.</hi></p>

<p rend="gatha1"> ‘‘Handa ca maṃ upagūha, pāde te amma vandituṃ dehi;</p>

<p rend="gathalast">Gacchāmi dāni pavāsaṃ, janassa katvā hadayasoka’’nti.</p>

<p rend="bodytext">Tattha <hi rend="bold">bahudukkhā posiyā</hi>ti bahūhi dukkhehi posiya. <hi rend="bold">Canda</hi>nti maṃ candakumāraṃ evaṃ posetvā idāni, amma, tvaṃ jīyase puttaṃ. <hi rend="bold">Labhataṃ tāto paraloka</hi>nti pitā me bhogasampannaṃ paralokaṃ labhatu. <hi rend="bold">Upagūhā</hi>ti āliṅga parissaja. <hi rend="bold">Pavāsa</hi>nti puna anāgamanāya accantaṃ vippavāsaṃ gacchāmi.</p>

<p rend="bodytext">Athassa mātā paridevantī catasso gāthā abhāsi –</p>

<p rend="hangnum" n="22:1109"><hi rend="paranum">22:1109</hi><hi rend="dot">.</hi></p>

<p rend="gatha1"> ‘‘Handa ca padumapattānaṃ, moḷiṃ bandhassu gotamiputta;</p>

<p rend="gathalast">Campakadalamissāyo, esā te porāṇikā pakati.</p>

<p rend="hangnum" n="22:1110"><hi rend="paranum">22:1110</hi><hi rend="dot">.</hi></p>

<p rend="gatha1"> ‘‘Handa <pb ed="M" n="7.0097" /> ca vilepanaṃ te, pacchimakaṃ candanaṃ vilimpassu;</p>

<p rend="gathalast">Yehi ca suvilitto, sobhasi rājaparisāyaṃ.</p>

<p rend="hangnum" n="22:1111"><hi rend="paranum">22:1111</hi><hi rend="dot">.</hi></p>

<p rend="gatha1"> ‘‘Handa ca mudukāni vatthāni, pacchimakaṃ kāsikaṃ nivāsehi;</p>

<p rend="gathalast">Yehi ca sunivattho, sobhasi rājaparisāyaṃ.</p>

<p rend="hangnum" n="22:1112"><hi rend="paranum">22:1112</hi><hi rend="dot">.</hi></p>

<p rend="gatha1"> ‘‘Muttāmaṇikanakavibhūsitāni <pb ed="V" n="7.0093" />, gaṇhassu hatthābharaṇāni;</p>

<p rend="gathalast">Yehi ca hatthābharaṇehi, sobhasi rājaparisāya’’nti.</p>

<p rend="bodytext">Tattha <hi rend="bold">padumapattāna</hi>nti padumapattaveṭhanaṃ nāmekaṃ pasādhanaṃ, taṃ sandhāyevamāha. Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho. <hi rend="bold">Gotamiputtā</hi>ti candakumāraṃ ālapati. <hi rend="bold">Campakadalamissāyo</hi>ti abbhantarimehi campakadalehi missitā vaṇṇagandhasampannā nānāpupphamālā pilandhassu. <hi rend="bold">Esā te</hi>ti esā tava porāṇikā pakati, tameva gaṇhassu puttāti paridevati. <hi rend="bold">Yehi cā</hi>ti yehi lohitacandanavilepanehi vilitto rājaparisāya sobhasi, tāni vilimpassūti attho. <hi rend="bold">Kāsika</hi>nti satasahassagghanakaṃ kāsikavatthaṃ. <hi rend="bold">Gaṇhassū</hi>ti pilandhassu.</p>

<p rend="bodytext">Idānissa candā nāma aggamahesī tassa pādamūle nipatitvā paridevamānā āha –</p>

<p rend="hangnum" n="22:1113"><hi rend="paranum">22:1113</hi><hi rend="dot">.</hi></p>

<p rend="gatha1"> ‘‘Na hi nūnāyaṃ raṭṭhapālo, bhūmipati janapadassa dāyādo;</p>

<p rend="gathalast">Lokissaro mahanto, putte snehaṃ janayatī’’ti.</p>

<p rend="bodytext">Taṃ sutvā rājā gāthamāha –</p>

<p rend="hangnum" n="22:1114"><hi rend="paranum">22:1114</hi><hi rend="dot">.</hi></p>

<p rend="gatha1"> ‘‘Mayhampi piyā puttā, attā ca piyo tumhe ca bhariyāyo;</p>

<p rend="gathalast">Saggañca patthayāno, tenāhaṃ ghātayissāmī’’ti.</p>

<p rend="bodytext">Tassattho – kiṃkāraṇā puttasinehaṃ na janemi? Na kevalaṃ gotamiyā eva, atha kho mayhampi piyā puttā, tathā attā ca tumhe ca suṇhāyo bhariyāyo ca piyāyeva. Evaṃ santepi saggañca patthayāno ahaṃ saggaṃ patthento, tena kāraṇena ete ghātayissāmi, mā cintayittha, sabbepete mayā saddhiṃ devalokaṃ ekato gamissantīti.</p>

<p rend="bodytext">Candā <pb ed="M" n="7.0098" /> āha –</p>

<p rend="hangnum" n="22:1115"><hi rend="paranum">22:1115</hi><hi rend="dot">.</hi></p>

<p rend="gatha1"> ‘‘Maṃ paṭhamaṃ ghātehi, mā me hadayaṃ dukkhaṃ phālesi;</p>

<p rend="gathalast">Alaṅkato sundarako, putto deva tava sukhumālo.</p>

<p rend="hangnum" n="22:1116"><hi rend="paranum">22:1116</hi><hi rend="dot">.</hi></p>

<p rend="gatha1"> ‘‘Handayya <pb ed="V" n="7.0094" /> maṃ hanassu, paraloke candakena hessāmi;</p>

<p rend="gathalast">Puññaṃ karassu vipulaṃ, vicarāma ubhopi paraloke’’ti.</p>

<p rend="bodytext">Tattha <hi rend="bold">paṭhama</hi>nti deva, mama sāmikato paṭhamataraṃ maṃ ghātehi. <hi rend="bold">Dukkha</hi>nti candassa maraṇadukkhaṃ mama hadayaṃ mā phālesi. <hi rend="bold">Alaṅkato</hi>ti ayaṃ mama ekova alaṃ pariyattoti evaṃ alaṅkato. Evarūpaṃ nāma puttaṃ mā ghātayi, mahārājāti dīpeti. <hi rend="bold">Handayyā</hi>ti handa, ayya, rājānaṃ ālapantī evamāha. <hi rend="bold">Paraloke candakenā</hi>ti candena saddhiṃ paraloke bhavissāmi. <hi rend="bold">Vicarāma ubhopi paraloke</hi>ti tayā ekato ghātitā ubhopi paraloke sukhaṃ anubhavantā vicarāma, mā no saggantarāyamakāsīti.</p>

<p rend="bodytext">Rājā āha –</p>

<p rend="hangnum" n="22:1117"><hi rend="paranum">22:1117</hi><hi rend="dot">.</hi></p>

<p rend="gatha1"> ‘‘Mā tvaṃ cande rucci maraṇaṃ, bahukā tava devarā visālakkhi;</p>

<p rend="gathalast">Te taṃ ramayissanti, yiṭṭhasmiṃ gotamiputte’’ti.</p>

<p rend="bodytext">Tattha <hi rend="bold">mā tvaṃ cande ruccī</hi>ti mā tvaṃ attano maraṇaṃ rocesi. ‘‘Mā ruddī’’tipi pāṭho, mā rodīti attho. <hi rend="bold">Devarā</hi>ti patibhātukā.</p>

<p rend="bodytext">Tato paraṃ satthā –</p>

<p rend="hangnum" n="22:1118"><hi rend="paranum">22:1118</hi><hi rend="dot">.</hi></p>

<p rend="gatha1"> ‘‘Evaṃ vutte candā attānaṃ, hanti hatthatalakehī’’ti. – upaḍḍhagāthamāha;</p>

<p rend="bodytext">Tato paraṃ tassāyeva vilāpo hoti –</p>

<p rend="gathalast">‘‘Alamettha jīvitena, pissāmi visaṃ marissāmi.</p>

<p rend="hangnum" n="22:1119"><hi rend="paranum">22:1119</hi><hi rend="dot">.</hi></p>

<p rend="gatha1"> ‘‘Na hi nūnimassa rañño, mittāmaccā ca vijjare suhadā;</p>

<p rend="gathalast">Ye na vadanti rājānaṃ, ‘mā ghātayi orase putte’.</p>

<p rend="hangnum" n="22:1120"><hi rend="paranum">22:1120</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0095" /><pb ed="M" n="7.0099" /> hi nūnimassa rañño, ñātī mittā ca vijjare suhadā;</p>

<p rend="gathalast">Ye na vadanti rājānaṃ, ‘mā ghātayi atraje putte’.</p>

<p rend="hangnum" n="22:1121"><hi rend="paranum">22:1121</hi><hi rend="dot">.</hi></p>

<p rend="gatha1"> ‘‘Ime tepi mayhaṃ puttā, guṇino kāyūradhārino rāja;</p>

<p rend="gathalast">Tehipi yajassu yaññaṃ, atha muñcatu gotamiputte.</p>

<p rend="hangnum" n="22:1122"><hi rend="paranum">22:1122</hi><hi rend="dot">.</hi></p>

<p rend="gatha1"> ‘‘Bilasataṃ maṃ katvāna, yajassu sattadhā mahārāja;</p>

<p rend="gathalast">Mā jeṭṭhaputtamavadhi, adūsakaṃ sīhasaṅkāsaṃ.</p>

<p rend="hangnum" n="22:1123"><hi rend="paranum">22:1123</hi><hi rend="dot">.</hi></p>

<p rend="gatha1"> ‘‘Bilasataṃ maṃ katvāna, yajassu sattadhā mahārāja;</p>

<p rend="gathalast">Mā jeṭṭhaputtamavadhi, apekkhitaṃ sabbalokassā’’ti.</p>

<p rend="bodytext">Tattha <hi rend="bold">eva</hi>nti evaṃ andhabālena ekarājena vutte. <hi rend="bold">Hantī</hi>ti ‘‘kiṃ nāmetaṃ kathesī’’ti vatvā hatthatalehi attānaṃ hanti. <hi rend="bold">Pissāmī</hi>ti pivissāmi. <hi rend="bold">Ime tepī</hi>ti vasulakumāraṃ ādiṃ katvā sesadārake hatthe gahetvā rañño pādamūle ṭhitā evamāha. <hi rend="bold">Guṇino</hi>ti mālāguṇaābharaṇehi samannāgatā. <hi rend="bold">Kāyūradhārino</hi>ti kāyūrapasādhanadharā. <hi rend="bold">Bilasata</hi>nti mahārāja, maṃ ghātetvā koṭṭhāsasataṃ katvā sattadhā sattasu ṭhānesu yaññaṃ yajassu.</p>

<p rend="bodytext">Iti sā rañño santike imāhi gāthāhi paridevitvā assāsaṃ alabhamānā bodhisattasseva santikaṃ gantvā paridevamānā aṭṭhāsi. Atha naṃ so āha – ‘‘cande, mayā jīvamānena tuyhaṃ tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni dinnāni, ajja pana te idaṃ pacchimadānaṃ, sarīrāruḷhaṃ ābharaṇaṃ dammi, gaṇhāhi na’’nti. Imamatthaṃ pakāsento satthā āha –</p>

<p rend="hangnum" n="22:1124"><hi rend="paranum">22:1124</hi><hi rend="dot">.</hi></p>

<p rend="gatha1"> ‘‘Bahukā tava dinnābharaṇā, uccāvacā subhaṇitamhi;</p>

<p rend="gathalast">Muttāmaṇiveḷuriyā, etaṃ te pacchimakaṃ dāna’’nti.</p>

<p rend="bodytext">Candādevīpi taṃ sutvā tato parāhi navahi gāthāhi vilapi –</p>

<p rend="hangnum" n="22:1125"><hi rend="paranum">22:1125</hi><hi rend="dot">.</hi></p>

<p rend="gatha1"> ‘‘Yesaṃ <pb ed="V" n="7.0096" /> pubbe khandhesu, phullā mālāguṇā vivattiṃsu;</p>

<p rend="gathalast">Tesajjapi sunisito, nettiṃso vivattissati khandhesu.</p>

<p rend="hangnum" n="22:1126"><hi rend="paranum">22:1126</hi><hi rend="dot">.</hi></p>

<p rend="gatha1"> ‘‘Yesaṃ <pb ed="M" n="7.0100" /> pubbe khandhesu, cittā mālāguṇā vivattiṃsu;</p>

<p rend="gathalast">Tesajjapi sunisito, nettiṃso vivattissati khandhesu.</p>

<p rend="hangnum" n="22:1127"><hi rend="paranum">22:1127</hi><hi rend="dot">.</hi></p>

<p rend="gatha1"> ‘‘Aciraṃ vata nettiṃso, vivattissaki rājaputtānaṃ khandhesu;</p>

<p rend="gathalast">Atha mama hadayaṃ na phalati, tāva daḷhabandhañca me āsi.</p>

<p rend="hangnum" n="22:1128"><hi rend="paranum">22:1128</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Niyyātha candasūriyā, yaññatthāya ekarājassa.</p>

<p rend="hangnum" n="22:1129"><hi rend="paranum">22:1129</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Niyyātha candasūriyā, mātu katvā hadayasokaṃ.</p>

<p rend="hangnum" n="22:1130"><hi rend="paranum">22:1130</hi><hi rend="dot">.</hi></p>

<p rend="gatha1"> ‘‘Kāsikasucivatthadharā, kuṇḍalino agalucandanavilittā;</p>

<p rend="gathalast">Niyyātha candasūriyā, janassa katvā hadayasokaṃ.</p>

<p rend="hangnum" n="22:1131"><hi rend="paranum">22:1131</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Niyyātha candasūriyā, yaññatthāya ekarājassa.</p>

<p rend="hangnum" n="22:1132"><hi rend="paranum">22:1132</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Niyyātha candasūriyā, mātu katvā hadayasokaṃ.</p>

<p rend="hangnum" n="22:1133"><hi rend="paranum">22:1133</hi><hi rend="dot">.</hi></p>

<p rend="gatha1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</p>

<p rend="gathalast">Niyyātha candasūriyā, janassa katvā hadayasoka’’nti.</p>

<p rend="bodytext">Tattha <hi rend="bold">mālāguṇā</hi>ti pupphadāmāni. <hi rend="bold">Tesajjā</hi>ti tesaṃ ajja. <hi rend="bold">Nettiṃso</hi>ti asi. <hi rend="bold">Vivattissatī</hi>ti patissati. <hi rend="bold">Aciraṃ vatā</hi>ti acirena vata. <hi rend="bold">Na phalatī</hi>ti na bhijjati. <hi rend="bold">Tāva daḷhabandhañca</hi><pb ed="V" n="7.0097" /><hi rend="bold">me āsī</hi>ti ativiya thirabandhanaṃ me hadayaṃ bhavissatīti attho. <hi rend="bold">Niyyāthā</hi>ti gacchatha.</p>

<p rend="bodytext">Evaṃ tassā paridevantiyāva yaññāvāṭe sabbakammaṃ niṭṭhāsi. Rājaputtaṃ netvā gīvaṃ onāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya ‘‘tassa gīvaṃ chindissāmī’’ti aṭṭhāsi. Taṃ disvā candādevī ‘‘aññaṃ me paṭisaraṇaṃ natthi, attano saccabalena sāmikassa <pb ed="M" n="7.0101" /> sotthiṃ karissāmī’’ti añjaliṃ paggayha parisāya antare vicarantī saccakiriyaṃ akāsi. Tamatthaṃ pakāsento satthā āha –</p>

<p rend="hangnum" n="22:1134"><hi rend="paranum">22:1134</hi><hi rend="dot">.</hi></p>

<p rend="gatha1"> ‘‘Sabbasmiṃ upakkhaṭasmiṃ, nisīdite candasmiṃ yaññatthāya;</p>

<p rend="gathalast">Pañcālarājadhītā pañjalikā, sabbaparisāya samanupariyāyi.</p>

<p rend="hangnum" n="22:1135"><hi rend="paranum">22:1135</hi><hi rend="dot">.</hi></p>

<p rend="gatha1"> ‘‘Yena saccena khaṇḍahālo, pāpakammaṃ karoti dummedho;</p>

<p rend="gathalast">Etena saccavajjena, samaṅginī sāmikena homi.</p>

<p rend="hangnum" n="22:1136"><hi rend="paranum">22:1136</hi><hi rend="dot">.</hi></p>

<p rend="gatha1"> ‘‘Ye idhatthi amanussā, yāni ca yakkhabhūtabhabyāni;</p>

<p rend="gathalast">Karontu me veyyāvaṭikaṃ, samaṅginī sāmikena homi.</p>

<p rend="hangnum" n="22:1137"><hi rend="paranum">22:1137</hi><hi rend="dot">.</hi></p>

<p rend="gatha1"> ‘‘Yā devatā idhāgatā, yāni ca yakkhabhūtabhabyāni;</p>

<p rend="gathalast">Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya’’nti.</p>

<p rend="bodytext">Tattha <hi rend="bold">upakkhaṭasmi</hi>nti sabbasmiṃ yaññasambhāre sajjite paṭiyatte. <hi rend="bold">Samaṅginī</hi>ti sampayuttā ekasaṃvāsā. <hi rend="bold">Ye idhatthī</hi>ti ye idha atthi. <hi rend="bold">Yakkhabhūtabhabyānī</hi>ti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca. <hi rend="bold">Veyyāvaṭika</hi>nti mayhaṃ veyyāvaccaṃ karontu. <hi rend="bold">Tāyatha ma</hi>nti rakkhatha maṃ. <hi rend="bold">Yācāmaha</hi>nti ahaṃ vo yācāmi. <hi rend="bold">Pati māha</hi>nti patiṃ ahaṃ mā ajeyyaṃ.</p>

<p rend="bodytext">Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi. Tamatthaṃ pakāsento satthā āha –</p>

<p rend="hangnum" n="22:1138"><hi rend="paranum">22:1138</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="7.0098" /> sutvā amanusso, ayokūṭaṃ paribbhametvāna;</p>

<p rend="gathalast">Bhayamassa janayanto, rājānaṃ idamavoca.</p>

<p rend="hangnum" n="22:1139"><hi rend="paranum">22:1139</hi><hi rend="dot">.</hi></p>

<p rend="gatha1"> ‘‘Bujjhassu kho rājakali, mā tāhaṃ matthakaṃ nitāḷesiṃ;</p>

<p rend="gathalast">Mā jeṭṭhaputtamavadhi, adūsakaṃ sīhasaṅkāsaṃ.</p>

<p rend="hangnum" n="22:1140"><hi rend="paranum">22:1140</hi><hi rend="dot">.</hi></p>

<p rend="gatha1"> ‘‘Ko <pb ed="M" n="7.0102" /> te diṭṭho rājakali, puttabhariyāyo haññamānāyo;</p>

<p rend="gathalast">Seṭṭhi ca gahapatayo, adūsakā saggakāmā hi.</p>

<p rend="hangnum" n="22:1141"><hi rend="paranum">22:1141</hi><hi rend="dot">.</hi></p>

<p rend="gatha1"> ‘‘Taṃ sutvā khaṇḍahālo, rājā ca abbhutamidaṃ disvāna;</p>

<p rend="gathalast">Sabbesaṃ bandhanāni mocesuṃ, yathā taṃ anupaghātaṃ.</p>

<p rend="hangnum" n="22:1142"><hi rend="paranum">22:1142</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Sabbe ekekaleḍḍukamadaṃsu, esa vadho khaṇḍahālassā’’ti.</p>

<p rend="bodytext">Tattha <hi rend="bold">amanusso</hi>ti sakko devarājā. <hi rend="bold">Bujjhassū</hi>ti jānassu sallakkhehi. <hi rend="bold">Rājakalī</hi>ti rājakāḷakaṇṇi rājalāmaka. <hi rend="bold">Mā tāha</hi>nti pāparāja, bujjha, mā te ahaṃ matthakaṃ nitāḷesiṃ. <hi rend="bold">Ko te diṭṭho</hi>ti kuhiṃ tayā diṭṭhapubbo. <hi rend="bold">Saggakāmā hī</hi>ti ettha <hi rend="bold">hī</hi>ti nipātamattaṃ, saggakāmā saggaṃ patthayamānāti attho. <hi rend="bold">Taṃ sutvā</hi>ti, bhikkhave, taṃ sakkassa vacanaṃ khaṇḍahālo sutvā. <hi rend="bold">Abbhutamida</hi>nti rājā ca idaṃ sakkassa dassanaṃ pubbe abhūtaṃ disvā. <hi rend="bold">Yathā ta</hi>nti yathā anupaghātaṃ pāṇaṃ mocenti, evameva mocesuṃ. <hi rend="bold">Ekekaleḍḍukamadaṃsū</hi>ti bhikkhave, yattakā tasmiṃ yaññāvāṭe samāgatā, sabbe ekakolāhalaṃ katvā khaṇḍahālassa ekekaleḍḍupahāraṃ adaṃsu. <hi rend="bold">Esa vadho</hi>ti esova khaṇḍahālassa vadho ahosi, tattheva naṃ jīvitakkhayaṃ pāpesunti attho.</p>

<p rend="bodytext">Taṃ pana māretvā mahājano rājānaṃ māretuṃ ārabhi. Bodhisatto pitaraṃ parissajitvā māretuṃ na adāsi. Mahājano ‘‘jīvitaṃ etassa pāparañño dema, chattaṃ panassa nagare ca vāsaṃ na dassāma, caṇḍālaṃ katvā bahinagare vasāpessāmā’’ti vatvā rājavesaṃ hāretvā kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ taṃ pahiṇi. Ye panetaṃ pasughātayaññaṃ yajiṃsu ceva yajāpesuñca anumodiṃsu ca, sabbe nirayaparāyaṇāva ahesuṃ. Tamatthaṃ pakāsento satthā āha –</p>

<p rend="hangnum" n="22:1143"><hi rend="paranum">22:1143</hi><hi rend="dot">.</hi></p>

<p rend="gatha1"> ‘‘Sabbe <pb ed="V" n="7.0099" /><pb ed="M" n="7.0103" /> paviṭṭhā nirayaṃ, yathā taṃ pāpakaṃ karitvāna;</p>

<p rend="gathalast">Na hi pāpakammaṃ katvā, labbhā sugatiṃ ito gantu’’nti.</p>

<p rend="bodytext">Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci. Tamatthaṃ pakāsento satthā āha –</p>

<p rend="hangnum" n="22:1144"><hi rend="paranum">22:1144</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Candaṃ abhisiñciṃsu, samāgatā rājaparisā ca.</p>

<p rend="hangnum" n="22:1145"><hi rend="paranum">22:1145</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Candaṃ abhisiñciṃsu, samāgatā rājakaññāyo ca.</p>

<p rend="hangnum" n="22:1146"><hi rend="paranum">22:1146</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Candaṃ abhisiñciṃsu, samāgatā devaparisā ca.</p>

<p rend="hangnum" n="22:1147"><hi rend="paranum">22:1147</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Candaṃ abhisiñciṃsu, samāgatā devakaññāyo ca.</p>

<p rend="hangnum" n="22:1148"><hi rend="paranum">22:1148</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Celukkhepamakaruṃ, samāgatā rājaparisā ca.</p>

<p rend="hangnum" n="22:1149"><hi rend="paranum">22:1149</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Celukkhepamakaruṃ, samāgatā rājakaññāyo ca.</p>

<p rend="hangnum" n="22:1150"><hi rend="paranum">22:1150</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Celukkhepamakaruṃ, samāgatā devaparisā ca.</p>

<p rend="hangnum" n="22:1151"><hi rend="paranum">22:1151</hi><hi rend="dot">.</hi></p>

<p rend="gatha1"> ‘‘Sabbesu vippamuttesu, ye tattha samāgatā tadā āsuṃ;</p>

<p rend="gathalast">Celukkhepamakaruṃ, samāgatā devakaññāyo ca.</p>

<p rend="hangnum" n="22:1152"><hi rend="paranum">22:1152</hi><hi rend="dot">.</hi></p>

<p rend="gatha1"> ‘‘Sabbesu <pb ed="V" n="7.0100" /> vippamuttesu, bahū ānanditā ahuṃ;</p>

<p rend="gathalast">Nandiṃ pavesi nagaraṃ, bandhanā mokkho aghositthā’’ti.</p>

<p rend="bodytext">Tattha <hi rend="bold">rājaparisā cā</hi>ti rājaparisāpi tīhi saṅkhehi abhisiñciṃsu. <hi rend="bold">Rājakaññāyo cā</hi>ti khattiyadhītaropi naṃ abhisiñciṃsu. <hi rend="bold">Devaparisā cā</hi>ti sakko <pb ed="M" n="7.0104" /> devarājā vijayuttarasaṅkhaṃ gahetvā devaparisāya saddhiṃ abhisiñci. <hi rend="bold">Devakaññāyo cā</hi>ti sujāpi devadhītarāhi saddhiṃ abhisiñci. <hi rend="bold">Celukkhepamakaru</hi>nti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṃ kariṃsu. Rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṃsuyeva. <hi rend="bold">Ānanditā ahu</hi>nti āmoditā ahesuṃ. <hi rend="bold">Nandiṃ pavesi nagara</hi>nti candakumārassa chattaṃ ussāpetvā nagaraṃ paviṭṭhakāle nagare ānandabheri cari. ‘‘Kiṃ vatvā’’ti? Yathā ‘‘amhākaṃ candakumāro bandhanā mutto, evameva sabbe bandhanā muccantū’’ti. Tena vuttaṃ ‘‘bandhanā mokkho aghositthā’’ti.</p>

<p rend="bodytext">Bodhisatto pitu vattaṃ paṭṭhapesi. Antonagaraṃ pana pavisituṃ na labhati. Paribbayassa khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā ‘‘patimhī’’ti na vandati, añjaliṃ pana katvā ‘‘ciraṃ jīva sāmī’’ti vadati. ‘‘Kenattho’’ti vutte ārocesi. Athassa paribbayaṃ dāpesi. So dhammena rajjaṃ kāretvā āyupariyosāne devalokaṃ pūrayamāno agamāsi.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto maṃ ekaṃ nissāya bahū māretuṃ vāyāmamakāsī’’ti vatvā jātakaṃ samodhānesi. Tadā khaṇḍahālo devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā, sūro vāmagotto kassapo, bhaddaseno moggallāno, sūriyakumāro sāriputto, candarājā pana ahameva sammāsambuddho ahosinti.</p>

<p rend="centre">Candakumārajātakavaṇṇanā sattamā.</p>

<p rend="title">(545) 8. Mahānāradakassapajātakavaṇṇanā</p>

<p rend="bodytext"><hi rend="bold">Ahu</hi><pb ed="V" n="7.0101" /><pb ed="M" n="7.0105" /><hi rend="bold">rājā videhāna</hi>nti idaṃ satthā laṭṭhivanuyyāne viharanto uruvelakassapadamanaṃ ārabbha kathesi. Yadā hi satthā pavattitavaradhammacakko uruvelakassapādayo <pb ed="P" n="6.0220" /> jaṭile dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ agamāsi. Tadā dvādasanahutāya parisāya saddhiṃ āgantvā dasabalaṃ vanditvā nisinnassa magadharañño parisantare brāhmaṇagahapatikānaṃ vitakko uppajji ‘‘kiṃ nu kho uruvelakassapo mahāsamaṇe brahmacariyaṃ carati, udāhu mahāsamaṇo uruvelakassape’’ti. Atha kho bhagavā tesaṃ dvādasanahutānaṃ cetasā cetoparivitakkamaññāya ‘‘kassapassa mama santike pabbajitabhāvaṃ jānāpessāmī’’ti imaṃ gāthamāha –</p>

<p rend="gatha1">‘‘Kimeva disvā uruvelavāsi, pahāsi aggiṃ kisakovadāno;</p>

<p rend="gathalast">Pucchāmi taṃ kassapa etamatthaṃ, kathaṃ pahīnaṃ tava aggihutta’’nti. (mahāva. 55);</p>

<p rend="bodytext">Theropi bhagavato adhippāyaṃ viditvā –</p>

<p rend="gatha1">‘‘Rūpe ca sadde ca atho rase ca, kāmitthiyo cābhivadanti yaññā;</p>

<p rend="gathalast">Etaṃ malanti upadhīsu ñatvā, tasmā na yiṭṭhe na hute arañji’’nti. (mahāva. 55); –</p>

<p rend="unindented">Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ ṭhapetvā ‘‘satthā me, bhante, bhagavā, sāvakohamasmī’’ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ nisīdi. Taṃ pāṭihāriyaṃ disvā mahājano ‘‘aho mahānubhāvo buddho, evaṃ thāmagatadiṭṭhiko nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena damito’’ti satthu guṇakathaññeva kathesi. Taṃ sutvā satthā ‘‘anacchariyaṃ idāni sabbaññutappattena <pb ed="V" n="7.0102" /> mayā imassa damanaṃ, svāhaṃ pubbe sarāgakālepi nārado nāma brahmā <pb ed="M" n="7.0106" /> hutvā imassa diṭṭhijālaṃ bhinditvā imaṃ nibbisevanamakāsi’’nti vatvā tāya parisāya yācito atītaṃ āhari.</p>

<p rend="bodytext">Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā. Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā mahāpuññā aggamahesiyā kucchismiṃ nibbattā. Sesā panassa soḷasasahassā itthiyo vañjhā ahesuṃ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge anagghāni sukhumāni vatthāni ca ‘‘imehi attānaṃ alaṅkarotū’’ti <pb ed="P" n="6.0221" /> devasikaṃ pahiṇi. Khādanīyabhojanīyassa pana pamāṇaṃ natthi. Anvaḍḍhamāsaṃ ‘‘dānaṃ detū’’ti sahassaṃ sahassaṃ pesesi. Tassa kho pana vijayo ca sunāmo ca alāto cāti tayo amaccā ahesuṃ. So komudiyā cātumāsiniyā chaṇe pavattamāne devanagaraṃ viya nagare ca antepure ca alaṅkate sunhāto suvilitto sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṃ gaganatalaṃ abhilaṅghamānaṃ candamaṇḍalaṃ disvā ‘‘ramaṇīyā vata bho dosinā ratti, kāya nu kho ajja ratiyā abhirameyyāmā’’ti amacce pucchi. Tamatthaṃ pakāsento satthā āha –</p>

<p rend="hangnum" n="22:1153"><hi rend="paranum">22:1153</hi><hi rend="dot">.</hi></p>

<p rend="gatha1"> ‘‘Ahu rājā videhānaṃ, aṅgati nāma khattiyo;</p>

<p rend="gathalast">Pahūtayoggo dhanimā, anantabalaporiso.</p>

<p rend="hangnum" n="22:1154"><hi rend="paranum">22:1154</hi><hi rend="dot">.</hi></p>

<p rend="gatha1"> ‘‘So ca pannarasiṃ rattiṃ, purimayāme anāgate;</p>

<p rend="gathalast">Cātumāsā komudiyā, amacce sannipātayi.</p>

<p rend="hangnum" n="22:1155"><hi rend="paranum">22:1155</hi><hi rend="dot">.</hi></p>

<p rend="gatha1"> ‘‘Paṇḍite sutasampanne, mhitapubbe vicakkhaṇe;</p>

<p rend="gathalast">Vijayañca sunāmañca, senāpatiṃ alātakaṃ.</p>

<p rend="hangnum" n="22:1156"><hi rend="paranum">22:1156</hi><hi rend="dot">.</hi></p>

<p rend="gatha1"> ‘‘Tamanupucchi vedeho, paccekaṃ brūtha saṃ ruciṃ;</p>

<p rend="gatha2">Cātumāsā komudajja, juṇhaṃ byapahataṃ tamaṃ;</p>

<p rend="gathalast">Kāyajja ratiyā rattiṃ, viharemu imaṃ utu’’nti.</p>

<p rend="bodytext">Tattha <pb ed="V" n="7.0103" /><pb ed="M" n="7.0107" /><hi rend="bold">pahūtayoggo</hi>ti bahukena hatthiyoggādinā samannāgato. <hi rend="bold">Anantabalaporiso</hi>ti anantabalakāyo. <hi rend="bold">Anāgate</hi>ti pariyosānaṃ appatte, anatikkanteti attho. <hi rend="bold">Cātumāsā</hi>ti catunnaṃ vassikamāsānaṃ pacchimadivasabhūtāya rattiyā. <hi rend="bold">Komudiyā</hi>ti phullakumudāya. <hi rend="bold">Mhitapubbe</hi>ti paṭhamaṃ sitaṃ katvā pacchā kathanasīle. <hi rend="bold">Tamanupucchī</hi>ti taṃ tesu amaccesu ekekaṃ amaccaṃ anupucchi. <hi rend="bold">Paccekaṃ brūtha saṃ ruci</hi>nti sabbepi tumhe attano attano ajjhāsayānurūpaṃ ruciṃ paccekaṃ mayhaṃ kathetha. <hi rend="bold">Komudajjā</hi>ti komudī ajja. <hi rend="bold">Juṇha</hi>nti juṇhāya nissayabhūtaṃ candamaṇḍalaṃ abbhuggacchati. <hi rend="bold">Byapahataṃ tama</hi>nti tena sabbaṃ andhakāraṃ vihataṃ. <hi rend="bold">Utu</hi>nti ajja rattiṃ imaṃ evarūpaṃ utuṃ kāyaratiyā vihareyyāmāti.</p>

<p rend="bodytext">Iti rājā amacce pucchi. Tena te pucchitā attano attano ajjhāsayānurūpaṃ kathaṃ kathayiṃsu. Tamatthaṃ pakāsento satthā āha –</p>

<p rend="hangnum" n="22:1157"><hi rend="paranum">22:1157</hi><hi rend="dot">.</hi></p>

<p rend="gatha1"> ‘‘Tato senāpati rañño, alāto etadabravi;</p>

<p rend="gathalast">‘Haṭṭhaṃ yoggaṃ balaṃ sabbaṃ, senaṃ sannāhayāmase.</p>

<p rend="hangnum" n="22:1158"><hi rend="paranum">22:1158</hi><hi rend="dot">.</hi></p>

<p rend="gatha1"> ‘Niyyāma <pb ed="P" n="6.0222" /> deva yuddhāya, anantabalaporisā;</p>

<p rend="gatha2">Ye te vasaṃ na āyanti, vasaṃ upanayāmase;</p>

<p rend="gathalast">Esā mayhaṃ sakā diṭṭhi, ajitaṃ ojināmase’.</p>

<p rend="hangnum" n="22:1159"><hi rend="paranum">22:1159</hi><hi rend="dot">.</hi></p>

<p rend="gatha1"> Alātassa vaco sutvā, sunāmo etadabravi;</p>

<p rend="gathalast">‘Sabbe tuyhaṃ mahārāja, amittā vasamāgatā.</p>

<p rend="hangnum" n="22:1160"><hi rend="paranum">22:1160</hi><hi rend="dot">.</hi></p>

<p rend="gatha1"> ‘Nikkhittasatthā paccatthā, nivātamanuvattare;</p>

<p rend="gathalast">Uttamo ussavo ajja, na yuddhaṃ mama ruccati.</p>

<p rend="hangnum" n="22:1161"><hi rend="paranum">22:1161</hi><hi rend="dot">.</hi></p>

<p rend="gatha1"> ‘Annapānañca khajjañca, khippaṃ abhiharantu te;</p>

<p rend="gathalast">Ramassu deva kāmehi, naccagīte suvādite’.</p>

<p rend="hangnum" n="22:1162"><hi rend="paranum">22:1162</hi><hi rend="dot">.</hi></p>

<p rend="gatha1"> Sunāmassa vaco sutvā, vijayo etadabravi;</p>

<p rend="gathalast">‘Sabbe kāmā mahārāja, niccaṃ tava mupaṭṭhitā.</p>

<p rend="hangnum" n="22:1163"><hi rend="paranum">22:1163</hi><hi rend="dot">.</hi></p>

<p rend="gatha1"> ‘Na <pb ed="V" n="7.0104" /><pb ed="M" n="7.0108" /> hete dullabhā deva, tava kāmehi modituṃ;</p>

<p rend="gathalast">Sadāpi kāmā sulabhā, netaṃ cittamataṃ mama.</p>

<p rend="hangnum" n="22:1164"><hi rend="paranum">22:1164</hi><hi rend="dot">.</hi></p>

<p rend="gatha1"> ‘Samaṇaṃ brāhmaṇaṃ vāpi, upāsemu bahussutaṃ;</p>

<p rend="gathalast">Yo najja vinaye kaṅkhaṃ, atthadhammavidū ise’.</p>

<p rend="hangnum" n="22:1165"><hi rend="paranum">22:1165</hi><hi rend="dot">.</hi></p>

<p rend="gatha1"> Vijayassa vaco sutvā, rājā aṅgati mabravi;</p>

<p rend="gathalast">‘Yathā vijayo bhaṇati, mayhampetaṃva ruccati;</p>

<p rend="hangnum" n="22:1166"><hi rend="paranum">22:1166</hi><hi rend="dot">.</hi></p>

<p rend="gatha1"> ‘Samaṇaṃ brāhmaṇaṃ vāpi, upāsemu bahussutaṃ;</p>

<p rend="gathalast">Yo najja vinaye kaṅkhaṃ, atthadhammavidū ise.</p>

<p rend="hangnum" n="22:1167"><hi rend="paranum">22:1167</hi><hi rend="dot">.</hi></p>

<p rend="gatha1"> ‘Sabbeva santā karotha matiṃ, kaṃ upāsemu paṇḍitaṃ;</p>

<p rend="gathalast">Yo najja vinaye kaṅkhaṃ, atthadhammavidū ise’.</p>

<p rend="hangnum" n="22:1168"><hi rend="paranum">22:1168</hi><hi rend="dot">.</hi></p>

<p rend="gatha1"> Vedehassa vaco sutvā, alāto etadabravi;</p>

<p rend="gathalast">‘Atthāyaṃ migadāyasmiṃ, acelo dhīrasammato.</p>

<p rend="hangnum" n="22:1169"><hi rend="paranum">22:1169</hi><hi rend="dot">.</hi></p>

<p rend="gatha1"> ‘Guṇo kassapagottāyaṃ, suto citrakathī gaṇī;</p>

<p rend="gathalast">Taṃ deva payirupāsemu, so no kaṅkhaṃ vinessati’.</p>

<p rend="hangnum" n="22:1170"><hi rend="paranum">22:1170</hi><hi rend="dot">.</hi></p>

<p rend="gatha1"> ‘‘Alātassa vaco sutvā, rājā codesi sārathiṃ;</p>

<p rend="gathalast">Migadāyaṃ gamissāma, yuttaṃ yānaṃ idhā nayā’’ti.</p>

<p rend="bodytext">Tattha <hi rend="bold">haṭṭha</hi>nti tuṭṭhapahaṭṭhaṃ. <hi rend="bold">Ojināmase</hi>ti yaṃ no ajitaṃ, taṃ jināma. Eso mama ajjhāsayoti. Rājā tassa kathaṃ neva paṭikkosi, nābhinandi. <hi rend="bold">Etadabravī</hi>ti rājānaṃ alātassa vacanaṃ anabhinandantaṃ appaṭikkosantaṃ disvā ‘‘nāyaṃ yuddhajjhāsayo, ahamassa cittaṃ gaṇhanto kāmaguṇābhiratiṃ vaṇṇayissāmī’’ti cintetvā etaṃ ‘‘sabbe tuyha’’ntiādivacanaṃ abravi.</p>

<p rend="bodytext"><hi rend="bold">Vijayo</hi><pb ed="V" n="7.0105" /><hi rend="bold">etadabravī</hi>ti rājā sunāmassapi vacanaṃ nābhinandi, na paṭikkosi. Tato vijayo ‘‘ayaṃ rājā imesaṃ dvinnampi vacanaṃ sutvā tuṇhīyeva ṭhito, paṇḍitā nāma dhammassavanasoṇḍā honti, dhammassavanamassa vaṇṇayissāmī’’ti cintetvā etaṃ ‘‘sabbe kāmā’’tiādivacanaṃ abravi. Tattha <hi rend="bold">tava</hi><pb ed="M" n="7.0109" /><hi rend="bold">mupaṭṭhitā</hi>ti tava upaṭṭhitā. <hi rend="bold">Moditu</hi>nti <pb ed="P" n="6.0223" /> tava kāmehi modituṃ abhiramituṃ icchāya sati na hi ete kāmā dullabhā. <hi rend="bold">Netaṃ cittamataṃ mamā</hi>ti etaṃ tava kāmehi abhiramaṇaṃ mama cittamataṃ na hoti, na me ettha cittaṃ pakkhandati. <hi rend="bold">Yo najjā</hi>ti yo no ajja. <hi rend="bold">Atthadhammavidū</hi>ti pāḷiatthañceva pāḷidhammañca jānanto. <hi rend="bold">Ise</hi>ti isi esitaguṇo.</p>

<p rend="bodytext"><hi rend="bold">Aṅgati mabravī</hi>ti aṅgati abravi. <hi rend="bold">Mayhampetaṃva ruccatī</hi>ti mayhampi etaññeva ruccati. <hi rend="bold">Sabbeva santā</hi>ti sabbeva tumhe idha vijjamānā matiṃ karotha cintetha. <hi rend="bold">Alāto etadabravī</hi>ti rañño kathaṃ sutvā alāto ‘‘ayaṃ mama kulūpako guṇo nāma ājīvako rājuyyāne vasati, taṃ pasaṃsitvā rājakulūpakaṃ karissāmī’’ti cintetvā etaṃ ‘‘atthāya’’ntiādivacanaṃ abravi. Tattha <hi rend="bold">dhīrasammato</hi>ti paṇḍitoti sammato. <hi rend="bold">Kassapagottāya</hi>nti kassapagotto ayaṃ. <hi rend="bold">Suto</hi>ti bahussuto. <hi rend="bold">Gaṇī</hi>ti gaṇasatthā. <hi rend="bold">Codesī</hi>ti āṇāpesi.</p>

<p rend="bodytext">Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –</p>

<p rend="hangnum" n="22:1171"><hi rend="paranum">22:1171</hi><hi rend="dot">.</hi></p>

<p rend="gatha1"> ‘‘Tassa yānaṃ ayojesuṃ, dantaṃ rūpiyapakkharaṃ;</p>

<p rend="gathalast">Sukkamaṭṭhaparivāraṃ, paṇḍaraṃ dosinā mukhaṃ.</p>

<p rend="hangnum" n="22:1172"><hi rend="paranum">22:1172</hi><hi rend="dot">.</hi></p>

<p rend="gatha1"> ‘‘Tatrāsuṃ kumudāyuttā, cattāro sindhavā hayā;</p>

<p rend="gathalast">Anilūpamasamuppātā, sudantā soṇṇamālino.</p>

<p rend="hangnum" n="22:1173"><hi rend="paranum">22:1173</hi><hi rend="dot">.</hi></p>

<p rend="gatha1"> ‘‘Setacchattaṃ setaratho, setassā setabījanī;</p>

<p rend="gathalast">Vedeho sahamaccehi, niyyaṃ candova sobhati.</p>

<p rend="hangnum" n="22:1174"><hi rend="paranum">22:1174</hi><hi rend="dot">.</hi></p>

<p rend="gatha1"> ‘‘Tamanuyāyiṃsu bahavo, indikhaggadharā balī;</p>

<p rend="gathalast">Assapiṭṭhigatā vīrā, narā naravarādhipaṃ.</p>

<p rend="hangnum" n="22:1175"><hi rend="paranum">22:1175</hi><hi rend="dot">.</hi></p>

<p rend="gatha1"> ‘‘So <pb ed="V" n="7.0106" /> muhuttaṃva yāyitvā, yānā oruyha khattiyo;</p>

<p rend="gathalast">Vedeho sahamaccehi, pattī guṇamupāgami.</p>

<p rend="hangnum" n="22:1176"><hi rend="paranum">22:1176</hi><hi rend="dot">.</hi></p>

<p rend="gatha1"> ‘‘Yepi tattha tadā āsuṃ, brāhmaṇibbhā samāgatā;</p>

<p rend="gathalast">Na te apanayī rājā, akataṃ bhūmimāgate’’ti.</p>

<p rend="bodytext">Tattha <pb ed="M" n="7.0110" /><hi rend="bold">tassa yāna</hi>nti tassa rañño rathaṃ yojayiṃsu. <hi rend="bold">Danta</hi>nti dantamayaṃ. <hi rend="bold">Rūpiyapakkhara</hi>nti rajatamayaupakkharaṃ. <hi rend="bold">Sukkamaṭṭhaparivāra</hi>nti parisuddhāpharusaparivāraṃ. <hi rend="bold">Dosinā mukha</hi>nti vigatadosāya rattiyā mukhaṃ viya, candasadisanti attho. <hi rend="bold">Tatrāsu</hi>nti tatra ahesuṃ. <hi rend="bold">Kumudā</hi>ti kumudavaṇṇā. <hi rend="bold">Sindhavā</hi>ti sindhavajātikā. <hi rend="bold">Anilūpamasamuppātā</hi>ti vātasadisavegā. <hi rend="bold">Setacchatta</hi>nti tasmiṃ rathe samussāpitaṃ chattampi setaṃ ahosi. <hi rend="bold">Setaratho</hi>ti sopi ratho setoyeva. <hi rend="bold">Setassā</hi>ti assāpi setā. <hi rend="bold">Setabījanī</hi>ti bījanīpi setā. <hi rend="bold">Niyya</hi>nti tena rathena niggacchanto amaccagaṇaparivuto vedeharājā cando viya sobhati.</p>

<p rend="bodytext"><hi rend="bold">Naravarādhipa</hi>nti naravarānaṃ adhipatiṃ rājādhirājānaṃ. <hi rend="bold">So muhuttaṃva yāyitvā</hi>ti so rājā muhutteneva uyyānaṃ gantvā. <hi rend="bold">Pattī guṇamupāgamī</hi>ti pattikova guṇaṃ ājīvakaṃ upāgami. <hi rend="bold">Yepi tattha tadā āsu</hi>nti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā nisinnā ahesuṃ. <hi rend="bold">Na te apanayī</hi>ti amhākameva doso, ye mayaṃ pacchā <pb ed="P" n="6.0224" /> agamimhā, tumhe mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ samāgate na ussāraṇaṃ kāretvā apanayīti.</p>

<p rend="bodytext">Tāya pana omissakaparisāya parivutova ekamantaṃ nisīditvā paṭisanthāramakāsi. Tamatthaṃ pakāsento satthā āha –</p>

<p rend="hangnum" n="22:1177"><hi rend="paranum">22:1177</hi><hi rend="dot">.</hi></p>

<p rend="gatha1"> ‘‘Tato so mudukā bhisiyā, muducittakasanthate;</p>

<p rend="gathalast">Mudupaccatthate rājā, ekamantaṃ upāvisi.</p>

<p rend="hangnum" n="22:1178"><hi rend="paranum">22:1178</hi><hi rend="dot">.</hi></p>

<p rend="gatha1"> ‘‘Nisajja rājā sammodi, kathaṃ sāraṇiyaṃ tato;</p>

<p rend="gathalast">‘Kacci yāpaniyaṃ bhante, vātānamaviyaggatā.</p>

<p rend="hangnum" n="22:1179"><hi rend="paranum">22:1179</hi><hi rend="dot">.</hi></p>

<p rend="gatha1"> ‘Kacci <pb ed="V" n="7.0107" /> akasirā vutti, labhasi piṇḍayāpanaṃ;</p>

<p rend="gathalast">Appābādho casi kacci, cakkhuṃ na parihāyati’.</p>

<p rend="hangnum" n="22:1180"><hi rend="paranum">22:1180</hi><hi rend="dot">.</hi></p>

<p rend="gatha1"> Taṃ guṇo paṭisammodi, vedehaṃ vinaye rataṃ;</p>

<p rend="gathalast">‘Yāpanīyaṃ mahārāja, sabbametaṃ tadūbhayaṃ.</p>

<p rend="hangnum" n="22:1181"><hi rend="paranum">22:1181</hi><hi rend="dot">.</hi></p>

<p rend="gatha1"> ‘Kacci <pb ed="M" n="7.0111" /> tuyhampi vedeha, paccantā na balīyare;</p>

<p rend="gatha2">Kacci arogaṃ yoggaṃ te, kacci vahati vāhanaṃ;</p>

<p rend="gathalast">Kacci te byādhayo natthi, sarīrassupatāpiyā’.</p>

<p rend="hangnum" n="22:1182"><hi rend="paranum">22:1182</hi><hi rend="dot">.</hi></p>

<p rend="gatha1"> ‘‘Paṭisammodito rājā, tato pucchi anantarā;</p>

<p rend="gathalast">Atthaṃ dhammañca ñāyañca, dhammakāmo rathesabho.</p>

<p rend="hangnum" n="22:1183"><hi rend="paranum">22:1183</hi><hi rend="dot">.</hi></p>

<p rend="gatha1"> ‘Kathaṃ dhammaṃ care macco, mātāpitūsu kassapa;</p>

<p rend="gathalast">Kathaṃ care ācariye, puttadāre kathaṃ care.</p>

<p rend="hangnum" n="22:1184"><hi rend="paranum">22:1184</hi><hi rend="dot">.</hi></p>

<p rend="gatha1"> ‘Kathaṃ careyya vuḍḍhesu, kathaṃ samaṇabrāhmaṇe;</p>

<p rend="gathalast">Kathañca balakāyasmiṃ, kathaṃ janapade care.</p>

<p rend="hangnum" n="22:1185"><hi rend="paranum">22:1185</hi><hi rend="dot">.</hi></p>

<p rend="gatha1"> ‘Kathaṃ dhammaṃ caritvāna, maccā gacchanti suggatiṃ;</p>

<p rend="gathalast">Kathañceke adhammaṭṭhā, patanti nirayaṃ atho’’’ti.</p>

<p rend="bodytext">Tattha <hi rend="bold">mudukā bhisiyā</hi>ti mudukāya sukhasamphassāya bhisiyā. <hi rend="bold">Muducittakasanthate</hi>ti sukhasamphasse cittattharaṇe. <hi rend="bold">Mudupaccatthate</hi>ti mudunā paccattharaṇena paccatthate. <hi rend="bold">Sammodī</hi>ti ājīvakena saddhiṃ sammodanīyaṃ kathaṃ kathesi. <hi rend="bold">Tato</hi>ti tato nisajjanato anantarameva sāraṇīyaṃ kathaṃ kathesīti attho. Tattha <hi rend="bold">kacci yāpaniya</hi>nti kacci te, bhante, sarīraṃ paccayehi yāpetuṃ sakkā. <hi rend="bold">Vātānamaviyaggatā</hi>ti kacci te sarīre dhātuyo samappavattā, vātānaṃ byaggatā natthi, tattha tattha vaggavaggā hutvā vātā na bādhayantīti attho.</p>

<p rend="bodytext"><hi rend="bold">Akasirā</hi>ti niddukkhā. <hi rend="bold">Vuttī</hi>ti jīvitavutti. <hi rend="bold">Appābādho</hi>ti iriyāpathabhañjakenābādhena virahito <pb ed="V" n="7.0108" />. <hi rend="bold">Cakkhu</hi>nti kacci te cakkhuādīni <pb ed="P" n="6.0225" /> indriyāni na parihāyantīti pucchati. <hi rend="bold">Paṭisammodī</hi>ti sammodanīyakathāya paṭikathesi. Tattha <hi rend="bold">sabbameta</hi>nti yaṃ tayā vuttaṃ vātānamaviyaggatādi, taṃ sabbaṃ tatheva. <hi rend="bold">Tadubhaya</hi>nti yampi tayā ‘‘appābādho casi kacci, cakkhuṃ na parihāyatī’’ti vuttaṃ, tampi ubhayaṃ tatheva.</p>

<p rend="bodytext"><hi rend="bold">Na balīyare</hi>ti nābhibhavanti na kuppanti. <hi rend="bold">Anantarā</hi>ti paṭisanthārato anantarā pañhaṃ pucchi. Tattha <hi rend="bold">atthaṃ dhammañca ñāyañcā</hi>ti pāḷiatthañca pāḷiñca kāraṇayuttiñca <pb ed="M" n="7.0112" />. So hi ‘‘kathaṃ dhammaṃ care’’ti pucchanto mātāpituādīsu paṭipattidīpakaṃ pāḷiñca pāḷiatthañca kāraṇayuttiñca me kathethāti imaṃ atthañca dhammañca ñāyañca pucchati. Tattha <hi rend="bold">kathañceke adhammaṭṭhā</hi>ti ekacce adhamme ṭhitā kathaṃ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu purimassa purimassa alābhena pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ nissirikaṃ andhabālaṃ ājīvakaṃ pucchi.</p>

<p rend="bodytext">Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto viya bhattapātiyaṃ kacavaraṃ khipanto viya ca ‘‘suṇa, mahārājā’’ti okāsaṃ kāretvā attano micchāvādaṃ paṭṭhapesi. Tamatthaṃ pakāsento satthā āha –</p>

<p rend="hangnum" n="22:1186"><hi rend="paranum">22:1186</hi><hi rend="dot">.</hi></p>

<p rend="gatha1"> ‘‘Vedehassa vaco sutvā, kassapo etadabravi;</p>

<p rend="gathalast">‘Suṇohi me mahārāja, saccaṃ avitathaṃ padaṃ.</p>

<p rend="hangnum" n="22:1187"><hi rend="paranum">22:1187</hi><hi rend="dot">.</hi></p>

<p rend="gatha1"> ‘Natthi dhammacaritassa, phalaṃ kalyāṇapāpakaṃ;</p>

<p rend="gathalast">Natthi deva paro loko, ko tato hi idhāgato.</p>

<p rend="hangnum" n="22:1188"><hi rend="paranum">22:1188</hi><hi rend="dot">.</hi></p>

<p rend="gatha1"> ‘Natthi deva pitaro vā, kuto mātā kuto pitā;</p>

<p rend="gathalast">Natthi ācariyo nāma, adantaṃ ko damessati.</p>

<p rend="hangnum" n="22:1189"><hi rend="paranum">22:1189</hi><hi rend="dot">.</hi></p>

<p rend="gatha1"> ‘Samatulyāni bhūtāni, natthi jeṭṭhāpacāyikā;</p>

<p rend="gatha2">Natthi balaṃ vīriyaṃ vā, kuto uṭṭhānaporisaṃ;</p>

<p rend="gathalast">Niyatāni hi bhūtāni, yathā goṭaviso tathā.</p>

<p rend="hangnum" n="22:1190"><hi rend="paranum">22:1190</hi><hi rend="dot">.</hi></p>

<p rend="gatha1"> ‘Laddheyyaṃ <pb ed="V" n="7.0109" /> labhate macco, tattha dānaphalaṃ kuto;</p>

<p rend="gathalast">Natthi dānaphalaṃ deva, avaso devavīriyo.</p>

<p rend="hangnum" n="22:1191"><hi rend="paranum">22:1191</hi><hi rend="dot">.</hi></p>

<p rend="gatha1"> ‘Bālehi dānaṃ paññattaṃ, paṇḍitehi paṭicchitaṃ;</p>

<p rend="gathalast">Avasā denti dhīrānaṃ, bālā paṇḍitamānino’’’ti.</p>

<p rend="bodytext">Tattha <hi rend="bold">idhāgato</hi>ti tato paralokato idhāgato nāma natthi. <hi rend="bold">Natthi deva pitaro vā</hi>ti deva, ayyakapeyyakādayo vā natthi, tesu <pb ed="M" n="7.0113" /> asantesu kuto mātā kuto pitā. <hi rend="bold">Yathā goṭaviso</hi><pb ed="P" n="6.0226" /><hi rend="bold">tathā</hi>ti goṭaviso vuccati pacchābandho, yathā nāvāya pacchābandho nāvameva anugacchati, tathā ime sattā niyatameva anugacchantīti vadati. <hi rend="bold">Avaso devavīriyo</hi>ti evaṃ dānaphale asati yo koci bālo dānaṃ deti, so avaso avīriyo na attano vasena balena deti, dānaphalaṃ pana atthīti saññāya aññesaṃ andhabālānaṃ saddahitvā detīti dīpeti. <hi rend="bold">Bālehi dānaṃ paññatta</hi>nti ‘‘dānaṃ dātabba’’nti andhabālehi paññattaṃ anuññātaṃ, taṃ dānaṃ bālāyeva denti, paṇḍitā paṭiggaṇhanti.</p>

<p rend="bodytext">Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –</p>

<p rend="hangnum" n="22:1192"><hi rend="paranum">22:1192</hi><hi rend="dot">.</hi></p>

<p rend="gatha1"> ‘‘Sattime sassatā kāyā, acchejjā avikopino;</p>

<p rend="gatha2">Tejo pathavī āpo ca, vāyo sukhaṃ dukhañcime;</p>

<p rend="gathalast">Jīve ca sattime kāyā, yesaṃ chettā na vijjati.</p>

<p rend="hangnum" n="22:1193"><hi rend="paranum">22:1193</hi><hi rend="dot">.</hi></p>

<p rend="gatha1"> ‘‘Natthi hantā va chettā vā, haññe yevāpi koci naṃ;</p>

<p rend="gathalast">Antareneva kāyānaṃ, satthāni vītivattare.</p>

<p rend="hangnum" n="22:1194"><hi rend="paranum">22:1194</hi><hi rend="dot">.</hi></p>

<p rend="gatha1"> ‘‘Yo cāpi siramādāya, paresaṃ nisitāsinā;</p>

<p rend="gathalast">Na so chindati te kāye, tattha pāpaphalaṃ kuto.</p>

<p rend="hangnum" n="22:1195"><hi rend="paranum">22:1195</hi><hi rend="dot">.</hi></p>

<p rend="gatha1"> ‘‘Cullāsītimahākappe, sabbe sujjhanti saṃsaraṃ;</p>

<p rend="gathalast">Anāgate tamhi kāle, saññatopi na sujjhati.</p>

<p rend="hangnum" n="22:1196"><hi rend="paranum">22:1196</hi><hi rend="dot">.</hi></p>

<p rend="gatha1"> ‘‘Caritvāpi <pb ed="V" n="7.0110" /> bahuṃ bhadraṃ, neva sujjhantināgate;</p>

<p rend="gathalast">Pāpañcepi bahuṃ katvā, taṃ khaṇaṃ nātivattare.</p>

<p rend="hangnum" n="22:1197"><hi rend="paranum">22:1197</hi><hi rend="dot">.</hi></p>

<p rend="gatha1"> ‘‘Anupubbena no suddhi, kappānaṃ cullasītiyā;</p>

<p rend="gathalast">Niyatiṃ nātivattāma, velantamiva sāgaro’’ti.</p>

<p rend="bodytext">Tattha <hi rend="bold">kāyā</hi>ti samūhā. <hi rend="bold">Avikopino</hi>ti vikopetuṃ na sakkā. <hi rend="bold">Jīve</hi>ti jīvo. ‘‘Jīvo’’tipi pāṭho, ayameva attho. <hi rend="bold">Sattime kāyā</hi>ti ime satta kāyā. <hi rend="bold">Haññe yevāpi koci na</hi>nti yo haññeyya, sopi nattheva. <hi rend="bold">Vītivattare</hi>ti imesaṃ sattannaṃ kāyānaṃ antareyeva caranti <pb ed="M" n="7.0114" />, chindituṃ na sakkonti. <hi rend="bold">Siramādāyā</hi>ti paresaṃ sīsaṃ gahetvā. <hi rend="bold">Nisitāsinā</hi>ti nisitena asinā chindati, <hi rend="bold">na so chindatī</hi>ti sopi te kāye na chindati, pathavī pathavimeva upeti, āpādayo āpādike, sukhadukkhajīvā ākāsaṃ pakkhandantīti dasseti.</p>

<p rend="bodytext"><hi rend="bold">Saṃsara</hi>nti mahārāja, ime sattā imaṃ pathaviṃ ekamaṃsakhalaṃ katvāpi ettake kappe saṃsarantā sujjhanti. Aññatra hi saṃsārā satte sodhetuṃ samattho nāma natthi, sabbe saṃsāreneva sujjhanti. <hi rend="bold">Anāgate tamhi kāle</hi>ti yathāvutte pana etasmiṃ kāle anāgate appatte antarā saññatopi parisuddhasīlopi na sujjhati. <hi rend="bold">Taṃ</hi><pb ed="P" n="6.0227" /><hi rend="bold">khaṇa</hi>nti taṃ vuttappakāraṃ kālaṃ. <hi rend="bold">Anupubbena no suddhī</hi>ti amhākaṃ vāde anupubbena suddhi, sabbesaṃ amhākaṃ anupubbena suddhi bhavissatīti attho. Iti so ucchedavādo attano thāmena sakavādaṃ nippadesato kathesīti.</p>

<p rend="hangnum" n="22:1198"><hi rend="paranum">22:1198</hi><hi rend="dot">.</hi></p>

<p rend="gatha1"> ‘‘Kassapassa vaco sutvā, alāto etadabravi;</p>

<p rend="gathalast">‘‘Yathā bhadanto bhaṇati, mayhampetaṃva ruccati.</p>

<p rend="hangnum" n="22:1199"><hi rend="paranum">22:1199</hi><hi rend="dot">.</hi></p>

<p rend="gatha1"> ‘Ahampi purimaṃ jātiṃ, sare saṃsaritattano;</p>

<p rend="gathalast">Piṅgalo nāmahaṃ āsiṃ, luddo goghātako pure.</p>

<p rend="hangnum" n="22:1200"><hi rend="paranum">22:1200</hi><hi rend="dot">.</hi></p>

<p rend="gatha1"> ‘Bārāṇasiyaṃ phītāyaṃ, bahuṃ pāpaṃ mayā kataṃ;</p>

<p rend="gathalast">Bahū mayā hatā pāṇā, mahiṃsā sūkarā ajā.</p>

<p rend="hangnum" n="22:1201"><hi rend="paranum">22:1201</hi><hi rend="dot">.</hi></p>

<p rend="gatha1"> ‘Tato <pb ed="V" n="7.0111" /> cuto idha jāto, iddhe senāpatīkule;</p>

<p rend="gathalast">Natthi nūna phalaṃ pāpaṃ, yohaṃ na nirayaṃ gato’’’ti.</p>

<p rend="bodytext">Tattha <hi rend="bold">alāto etadabravī</hi>ti so kira kassapadasabalassa cetiye anojapupphadāmena pūjaṃ katvā maraṇasamaye aññena kammena yathānubhāvaṃ khitto saṃsāre saṃsaranto ekassa pāpakammassa nissandena goghātakakule nibbattitvā bahuṃ pāpamakāsi. Athassa maraṇakāle bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi. So tassānubhāvena idha nibbattitvā taṃ vibhūtiṃ patto, jātiṃ saranto pana atītānantarato paraṃ parisarituṃ asakkonto ‘‘goghātakakammaṃ katvā idha nibbattosmī’’ti saññāya tassa <pb ed="M" n="7.0115" /> vādaṃ upatthambhento idaṃ ‘‘yathā bhadanto bhaṇatī’’tiādivacanaṃ abravi. Tattha <hi rend="bold">sare saṃsaritattano</hi>ti attano saṃsaritaṃ sarāmi. <hi rend="bold">Senāpatīkule</hi>ti senāpatikulamhi.</p>

<p rend="hangnum" n="22:1202"><hi rend="paranum">22:1202</hi><hi rend="dot">.</hi></p>

<p rend="gatha1"> ‘‘Athettha bījako nāma, dāso āsi paṭaccarī;</p>

<p rend="gathalast">Uposathaṃ upavasanto, guṇasantikupāgami.</p>

<p rend="hangnum" n="22:1203"><hi rend="paranum">22:1203</hi><hi rend="dot">.</hi></p>

<p rend="gatha1"> ‘‘Kassapassa vaco sutvā, alātassa ca bhāsitaṃ;</p>

<p rend="gathalast">Passasanto muhuṃ uṇhaṃ, rudaṃ assūni vattayī’’ti.</p>

<p rend="bodytext">Tattha <hi rend="bold">athetthā</hi>ti atha ettha etissaṃ mithilāyaṃ. <hi rend="bold">Paṭaccarī</hi>ti daliddo kapaṇo ahosi. <hi rend="bold">Guṇasantikupāgamī</hi>ti guṇassa santikaṃ kiñcideva kāraṇaṃ sossāmīti upagatoti veditabbo.</p>

<p rend="hangnum" n="22:1204"><hi rend="paranum">22:1204</hi><hi rend="dot">.</hi></p>

<p rend="gatha1"> ‘‘Tamanupucchi vedeho, ‘kimatthaṃ samma rodasi;</p>

<p rend="gathalast">Kiṃ te sutaṃ vā diṭṭhaṃ vā, kiṃ maṃ vedesi vedana’’’nti.</p>

<p rend="bodytext">Tattha <pb ed="P" n="6.0228" /><hi rend="bold">kiṃ maṃ vedesi vedana</hi>nti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ, evaṃ rodanto maṃ vedesi jānāpesi, uttānameva naṃ katvā mayhaṃ ācikkhāhīti.</p>

<p rend="hangnum" n="22:1205"><hi rend="paranum">22:1205</hi><hi rend="dot">.</hi></p>

<p rend="gatha1"> ‘‘Vedehassa vaco sutvā, bījako etadabravi;</p>

<p rend="gathalast">‘Natthi me vedanā dukkhā, mahārāja suṇohi me.</p>

<p rend="hangnum" n="22:1206"><hi rend="paranum">22:1206</hi><hi rend="dot">.</hi></p>

<p rend="gatha1"> ‘Ahampi <pb ed="V" n="7.0112" /> purimaṃ jātiṃ, sarāmi sukhamattano;</p>

<p rend="gathalast">Sāketāhaṃ pure āsiṃ, bhāvaseṭṭhi guṇe rato.</p>

<p rend="hangnum" n="22:1207"><hi rend="paranum">22:1207</hi><hi rend="dot">.</hi></p>

<p rend="gatha1"> ‘Sammato brāhmaṇibbhānaṃ, saṃvibhāgarato suci;</p>

<p rend="gathalast">Na cāpi pāpakaṃ kammaṃ, sarāmi katamattano.</p>

<p rend="hangnum" n="22:1208"><hi rend="paranum">22:1208</hi><hi rend="dot">.</hi></p>

<p rend="gatha1"> ‘Tato cutāhaṃ vedeha, idha jāto duritthiyā;</p>

<p rend="gathalast">Gabbhamhi kumbhadāsiyā, yato jāto suduggato.</p>

<p rend="hangnum" n="22:1209"><hi rend="paranum">22:1209</hi><hi rend="dot">.</hi></p>

<p rend="gatha1"> ‘Evampi duggato santo, samacariyaṃ adhiṭṭhito;</p>

<p rend="gathalast">Upaḍḍhabhāgaṃ bhattassa, dadāmi yo me icchati.</p>

<p rend="hangnum" n="22:1210"><hi rend="paranum">22:1210</hi><hi rend="dot">.</hi></p>

<p rend="gatha1"> ‘Cātuddasiṃ <pb ed="M" n="7.0116" /> pañcadasiṃ, sadā upavasāmahaṃ;</p>

<p rend="gathalast">Na cāpi bhūte hiṃsāmi, theyyaṃ cāpi vivajjayiṃ.</p>

<p rend="hangnum" n="22:1211"><hi rend="paranum">22:1211</hi><hi rend="dot">.</hi></p>

<p rend="gatha1"> ‘Sabbameva hi nūnetaṃ, suciṇṇaṃ bhavati nipphalaṃ;</p>

<p rend="gathalast">Niratthaṃ maññidaṃ sīlaṃ, alāto bhāsatī yathā.</p>

<p rend="hangnum" n="22:1212"><hi rend="paranum">22:1212</hi><hi rend="dot">.</hi></p>

<p rend="gatha1"> ‘Kalimeva nūna gaṇhāmi, asippo dhuttako yathā;</p>

<p rend="gathalast">Kaṭaṃ alāto gaṇhāti, kitavosikkhito yathā.</p>

<p rend="hangnum" n="22:1213"><hi rend="paranum">22:1213</hi><hi rend="dot">.</hi></p>

<p rend="gatha1"> ‘Dvāraṃ nappaṭipassāmi, yena gacchāmi suggatiṃ;</p>

<p rend="gathalast">Tasmā rāja parodāmi, sutvā kassapabhāsita’’’nti.</p>

<p rend="bodytext">Tattha <hi rend="bold">bhāvaseṭṭhī</hi>ti evaṃnāmako asītikoṭivibhavo seṭṭhi. <hi rend="bold">Guṇe rato</hi>ti guṇamhi rato. <hi rend="bold">Sammato</hi>ti sambhāvito saṃvaṇṇito. <hi rend="bold">Sucī</hi>ti sucikammo. <hi rend="bold">Idha jāto duritthiyā</hi>ti imasmiṃ mithilanagare daliddiyā kapaṇāya kumbhadāsiyā kucchimhi jātosmīti. So kira pubbe kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā maggaṃ puṭṭho tuṇhī hutvā puna tena pucchito kujjhitvā ‘‘samaṇa, dāsā nāma mukharā honti, dāsena tayā bhavitabbaṃ, atimukharosī’’ti āha. Taṃ kammaṃ tadā vipākaṃ adatvā bhasmacchanno viya pāvako <pb ed="V" n="7.0113" /> ṭhitaṃ. Maraṇasamaye aññaṃ kammaṃ upaṭṭhāsi. So yathākammaṃ saṃsāre saṃsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi. Taṃ panassa kammaṃ pathaviyaṃ nihitanidhi viya ṭhitaṃ okāsaṃ labhitvā vipākaṃ dassati. Yaṃ pana tena taṃ bhikkhuṃ akkosantena kataṃ pāpakammaṃ, tamassa tasmiṃ attabhāve vipākaṃ adāsi. So ajānanto ‘‘itarassa kalyāṇakammassa balena kumbhadāsiyā kucchimhi nibbattosmī’’ti saññāya evamāha. <hi rend="bold">Yato jāto suduggato</hi>ti sohaṃ jātakālato paṭṭhāya atiduggatoti dīpeti.</p>

<p rend="bodytext"><hi rend="bold">Samacariyamadhiṭṭhito</hi>ti samacariyāyameva <pb ed="P" n="6.0229" /> patiṭṭhitomhi. <hi rend="bold">Nūneta</hi>nti ekaṃsena etaṃ. <hi rend="bold">Maññidaṃ sīla</hi>nti deva, idaṃ sīlaṃ nāma niratthakaṃ maññe. <hi rend="bold">Alāto</hi>ti yathā ayaṃ alātasenāpati ‘‘mayā purimabhave bahuṃ pāṇātipātakammaṃ katvā senāpatiṭṭhānaṃ laddha’’nti bhāsati, tena kāraṇenāhaṃ <pb ed="M" n="7.0117" /> niratthakaṃ sīlanti maññāmi. <hi rend="bold">Kalimevā</hi>ti yathā asippo asikkhito akkhadhutto parājayaggāhaṃ gaṇhāti, tathā nūna gaṇhāmi, purimabhave attano sāpateyyaṃ nāsetvā idāni dukkhaṃ anubhavāmi. <hi rend="bold">Kassapabhāsita</hi>nti kassapagottassa acelakassa bhāsitaṃ sutvāti vadati.</p>

<p rend="hangnum" n="22:1214"><hi rend="paranum">22:1214</hi><hi rend="dot">.</hi></p>

<p rend="gatha1"> ‘‘Bījakassa vaco sutvā, rājā aṅgati mabravi;</p>

<p rend="gathalast">‘Natthi dvāraṃ sugatiyā, niyatiṃ kaṅkha bījaka.</p>

<p rend="hangnum" n="22:1215"><hi rend="paranum">22:1215</hi><hi rend="dot">.</hi></p>

<p rend="gatha1"> ‘Sukhaṃ vā yadi vā dukkhaṃ, niyatiyā kira labbhati;</p>

<p rend="gathalast">Saṃsārasuddhi sabbesaṃ, mā turittho anāgate.</p>

<p rend="hangnum" n="22:1216"><hi rend="paranum">22:1216</hi><hi rend="dot">.</hi></p>

<p rend="gatha1"> ‘Ahampi pubbe kalyāṇo, brāhmaṇibbhesu byāvaṭo;</p>

<p rend="gathalast">Vohāramanusāsanto, ratihīno tadantarā’’’ti.</p>

<p rend="bodytext">Tattha <hi rend="bold">aṅgati mabravī</hi>ti paṭhamameva itaresaṃ dvinnaṃ, pacchā bījakassāti tiṇṇaṃ vacanaṃ sutvā daḷhaṃ micchādiṭṭhiṃ gahetvā etaṃ ‘‘natthi dvāra’’ntiādivacanamabravi. <hi rend="bold">Niyatiṃ kaṅkhā</hi>ti samma bījaka, niyatimeva olokehi. Cullāsītimahākappappamāṇo kāloyeva hi satte sodheti, tvaṃ atituritoti adhippāyenevamāha. <hi rend="bold">Anāgate</hi>ti tasmiṃ kāle asampatte antarāva devalokaṃ gacchāmīti mā turittho. <hi rend="bold">Byāvaṭo</hi>ti brāhmaṇesu ca gahapatikesu ca tesaṃyeva kāyaveyyāvaccadānādikammakaraṇena byāvaṭo ahosiṃ. <hi rend="bold">Vohāra</hi>nti vinicchayaṭṭhāne nisīditvā rājakiccaṃ <pb ed="V" n="7.0114" /> vohāraṃ anusāsantova. <hi rend="bold">Ratihīno tadantarā</hi>ti ettakaṃ kālaṃ kāmaguṇaratiyā parihīnoti.</p>

<p rend="bodytext">Evañca pana vatvā ‘‘bhante kassapa, mayaṃ ettakaṃ kālaṃ pamajjimhā, idāni pana amhehi ācariyo laddho, ito paṭṭhāya kāmaratimeva anubhavissāma, tumhākaṃ santike ito uttari dhammassavanampi no papañco bhavissati, tiṭṭhatha tumhe, mayaṃ gamissāmā’’ti āpucchanto āha –</p>

<p rend="hangnum" n="22:1217"><hi rend="paranum">22:1217</hi><hi rend="dot">.</hi></p>

<p rend="gatha1"> ‘‘Punapi bhante dakkhemu, saṅgati ce bhavissatī’’ti.</p>

<p rend="bodytext">Tattha <hi rend="bold">saṅgati ce</hi>ti ekasmiṃ ṭhāne ce no samāgamo bhavissati,no ce, asati puññaphale kiṃ tayā diṭṭhenāti.</p>

<p rend="gathalast">‘‘Idaṃ <pb ed="M" n="7.0118" /> vatvāna vedeho, paccagā sanivesana’’nti;</p>

<p rend="bodytext">Tattha <hi rend="bold">sanivesana</hi>nti bhikkhave, idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.</p>

<p rend="bodytext">Rājā <pb ed="P" n="6.0230" /> paṭhamaṃ guṇasantikaṃ gantvā taṃ vanditvā pañhaṃ pucchi. Āgacchanto pana avanditvāva āgato. Guṇo attano aguṇatāya vandanampi nālattha, piṇḍādikaṃ sakkāraṃ kimeva lacchati. Rājāpi taṃ rattiṃ vītināmetvā punadivase amacce sannipātetvā ‘‘kāmaguṇe me upaṭṭhāpetha, ahaṃ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni, vinicchayakiccaṃ asuko ca asuko ca karotū’’ti vatvā kāmaratimatto ahosi. Tamatthaṃ pakāsento satthā āha –</p>

<p rend="hangnum" n="22:1218"><hi rend="paranum">22:1218</hi><hi rend="dot">.</hi></p>

<p rend="gatha1"> ‘‘Tato ratyā vivasāne, upaṭṭhānamhi aṅgati;</p>

<p rend="gathalast">Amacce sannipātetvā, idaṃ vacanamabravi.</p>

<p rend="hangnum" n="22:1219"><hi rend="paranum">22:1219</hi><hi rend="dot">.</hi></p>

<p rend="gatha1"> ‘Candake me vimānasmiṃ, sadā kāme vidhentu me;</p>

<p rend="gathalast">Mā upagacchuṃ atthesu, guyhappakāsiyesu ca.</p>

<p rend="hangnum" n="22:1220"><hi rend="paranum">22:1220</hi><hi rend="dot">.</hi></p>

<p rend="gatha1"> ‘Vijayo <pb ed="V" n="7.0115" /> ca sunāmo ca, senāpati alātako;</p>

<p rend="gathalast">Ete atthe nisīdantu, vohārakusalā tayo’.</p>

<p rend="hangnum" n="22:1221"><hi rend="paranum">22:1221</hi><hi rend="dot">.</hi></p>

<p rend="gatha1"> ‘‘Idaṃ vatvāna vedeho, kāmeva bahumaññatha;</p>

<p rend="gathalast">Na cāpi brāhmaṇibbhesu, atthe kismiñci byāvaṭo’’ti.</p>

<p rend="bodytext">Tattha <hi rend="bold">upaṭṭhānamhī</hi>ti attano upaṭṭhānaṭṭhāne. <hi rend="bold">Candake me</hi>ti mama santake candakapāsāde. <hi rend="bold">Vidhentu me</hi>ti niccaṃ mayhaṃ kāme saṃvidahantu upaṭṭhapentu. <hi rend="bold">Guyhappakāsiyesū</hi>ti guyhesupi pakāsiyesupi atthesu uppannesu maṃ keci mā upagacchuṃ. <hi rend="bold">Atthe</hi>ti atthakaraṇe vinicchayaṭṭhāne. <hi rend="bold">Nisīdantū</hi>ti mayā kattabbakiccassa karaṇatthaṃ sesaamaccehi saddhiṃ nisīdantūti.</p>

<p rend="hangnum" n="22:1222"><hi rend="paranum">22:1222</hi><hi rend="dot">.</hi></p>

<p rend="gatha1"> ‘‘Tato dvesattarattassa, vedehassatrajā piyā;</p>

<p rend="gathalast">Rājadhītā rucā nāma, dhātimātaramabravi.</p>

<p rend="hangnum" n="22:1223"><hi rend="paranum">22:1223</hi><hi rend="dot">.</hi></p>

<p rend="gatha1"> ‘‘Alaṅkarotha <pb ed="M" n="7.0119" /> maṃ khippaṃ, sakhiyo cālaṅkarontu me;</p>

<p rend="gathalast">Suve pannaraso dibyo, gacchaṃ issarasantike.</p>

<p rend="hangnum" n="22:1224"><hi rend="paranum">22:1224</hi><hi rend="dot">.</hi></p>

<p rend="gatha1"> ‘‘Tassā mālyaṃ abhihariṃsu, candanañca mahārahaṃ;</p>

<p rend="gathalast">Maṇisaṅkhamuttāratanaṃ, nānāratte ca ambare.</p>

<p rend="hangnum" n="22:1225"><hi rend="paranum">22:1225</hi><hi rend="dot">.</hi></p>

<p rend="gatha1"> ‘‘Tañca soṇṇamaye pīṭhe, nisinnaṃ bahukitthiyo;</p>

<p rend="gathalast">Parikiriya asobhiṃsu, rucaṃ ruciravaṇṇini’’nti.</p>

<p rend="bodytext">Tattha <hi rend="bold">tato</hi>ti tato rañño kāmapaṅke laggitadivasato paṭṭhāya. <hi rend="bold">Dvesattarattassā</hi>ti cuddasame divase. <hi rend="bold">Dhātimātaramabravī</hi>ti pitu santikaṃ gantukāmā <pb ed="P" n="6.0231" /> hutvā dhātimātaramāha. Sā kira cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati. Atha naṃ pitā disvā tuṭṭhamānaso hutvā mahāsakkāraṃ kāretvā uyyojento ‘‘amma, dānaṃ dehī’’ti sahassaṃ datvā uyyojeti. Sā attano nivesanaṃ āgantvā punadivase uposathikā hutvā kapaṇaddhikavaṇibbakayācakānaṃ mahādānaṃ deti. Raññā kirassā eko janapadopi dinno. Tato āyena <pb ed="V" n="7.0116" /> sabbakiccāni karoti. Tadā pana ‘‘raññā kira guṇaṃ ājīvakaṃ nissāya micchādassanaṃ gahita’’nti sakalanagare ekakolāhalaṃ ahosi. Taṃ pavattiṃ rucāya dhātiyo sutvā rājadhītāya ārocayiṃsu ‘‘ayye, pitarā kira te ājīvakassa kathaṃ sutvā micchādassanaṃ gahitaṃ, so kira catūsu nagaradvāresu dānasālāyo viddhaṃsāpetvā parapariggahitā itthiyo ca kumārikāyo ca pasayhakārena gaṇhituṃ āṇāpeti, rajjaṃ na vicāreti, kāmamattoyeva kira jāto’’ti. Sā taṃ kathaṃ sutvā anattamanā hutvā ‘‘kathañhi nāma me tāto apagatasukkadhammaṃ nillajjaṃ naggabhoggaṃ upasaṅkamitvā pañhaṃ pucchissati, nanu dhammikasamaṇabrāhmaṇe kammavādino upasaṅkamitvā pucchitabbo siyā, ṭhapetvā kho pana maṃ añño mayhaṃ pitaraṃ micchādassanā apanetvā sammādassane patiṭṭhāpetuṃ samattho nāma natthi. Ahañhi atītā satta, anāgatā sattāti cuddasa jātiyo anussarāmi, tasmā pubbe mayā kataṃ pāpakammaṃ kathetvā pāpakammassa phalaṃ dassentī mama pitaraṃ <pb ed="M" n="7.0120" /> micchādassanā mocessāmi. Sace pana ajjeva gamissāmi, atha maṃ pitā ‘amma, tvaṃ pubbe aḍḍhamāse āgacchasi, ajja kasmā evaṃ lahu āgatāsī’ti vakkhati. Tatra sace ahaṃ ‘tumhehi kira micchādassanaṃ gahita’nti sutvā ‘āgatamhī’ti vakkhāmi, na me vacanaṃ garuṃ katvā gaṇhissati, tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā āgamanakāle dānavattatthāya sahassaṃ yācissāmi, tadā me pitā diṭṭhiyā gahitabhāvaṃ kathessati. Atha naṃ ahaṃ attano balena micchādiṭṭhiṃ chaḍḍāpessāmī’’ti cintesi. Tasmā cuddasame divase pitu santikaṃ gantukāmā hutvā evamāha.</p>

<p rend="bodytext">Tattha <hi rend="bold">sakhiyo cā</hi>ti sahāyikāyopi me pañcasatā kumārikāyo ekāyekaṃ asadisaṃ katvā nānālaṅkārehi nānāvaṇṇehi pupphagandhavilepanehi alaṅkarontūti. <hi rend="bold">Dibyo</hi>ti dibbasadiso, devatāsannipātapaṭimaṇḍitotipi dibbo. <hi rend="bold">Gaccha</hi>nti mama dānavattaṃ āharāpetuṃ videhissarassa pitu santikaṃ gamissāmīti. <hi rend="bold">Abhihariṃsū</hi>ti soḷasahi gandhodakaghaṭehi nhāpetvā maṇḍanatthāya abhihariṃsu. <hi rend="bold">Parikiriyā</hi>ti parivāretvā. <hi rend="bold">Asobhiṃsū</hi>ti sujaṃ parivāretvā ṭhitā devakaññā viya taṃ divasaṃ ativiya asobhiṃsūti.</p>

<p rend="hangnum" n="22:1226"><hi rend="paranum">22:1226</hi><hi rend="dot">.</hi></p>

<p rend="gatha1"> ‘‘Sā ca sakhimajjhagatā, sabbābharaṇabhūsitā;</p>

<p rend="gathalast">Sateratā abbhamiva, candakaṃ pāvisī rucā.</p>

<p rend="hangnum" n="22:1227"><hi rend="paranum">22:1227</hi><hi rend="dot">.</hi></p>

<p rend="gatha1"> ‘‘Upasaṅkamitvā <pb ed="V" n="7.0117" /> vedehaṃ, vanditvā vinaye rataṃ;</p>

<p rend="gathalast">Suvaṇṇakhacite pīṭhe, ekamantaṃ upāvisī’’ti.</p>

<p rend="bodytext">Tattha <pb ed="P" n="6.0232" /><hi rend="bold">upāvisī</hi>ti pitu vasanaṭṭhānaṃ candakapāsādaṃ pāvisi. <hi rend="bold">Suvaṇṇakhacite</hi>ti sattaratanakhacite suvaṇṇamaye pīṭhe.</p>

<p rend="hangnum" n="22:1228"><hi rend="paranum">22:1228</hi><hi rend="dot">.</hi></p>

<p rend="gatha1"> ‘‘Tañca disvāna vedeho, accharānaṃva saṅgamaṃ;</p>

<p rend="gathalast">Rucaṃ sakhimajjhagataṃ, idaṃ vacanamabravi.</p>

<p rend="hangnum" n="22:1229"><hi rend="paranum">22:1229</hi><hi rend="dot">.</hi></p>

<p rend="gatha1"> ‘‘‘Kacci ramasi pāsāde, antopokkharaṇiṃ pati;</p>

<p rend="gathalast">Kacci bahuvidhaṃ khajjaṃ, sadā abhiharanti te.</p>

<p rend="hangnum" n="22:1230"><hi rend="paranum">22:1230</hi><hi rend="dot">.</hi></p>

<p rend="gatha1"> ‘Kacci <pb ed="M" n="7.0121" /> bahuvidhaṃ mālyaṃ, ocinitvā kumāriyo;</p>

<p rend="gathalast">Gharake karotha paccekaṃ, khiḍḍāratiratā muhuṃ.</p>

<p rend="hangnum" n="22:1231"><hi rend="paranum">22:1231</hi><hi rend="dot">.</hi></p>

<p rend="gatha1"> ‘Kena vā vikalaṃ tuyhaṃ, kiṃ khippaṃ āharanti te;</p>

<p rend="gathalast">Mano karassu kuḍḍamukhī, api candasamamhipī’’’ti.</p>

<p rend="bodytext">Tattha <hi rend="bold">saṅgama</hi>nti accharānaṃ saṅgamaṃ viya samāgamaṃ disvā. <hi rend="bold">Pāsāde</hi>ti amma mayā tuyhaṃ vejayantasadiso rativaḍḍhanapāsādo kārito, kacci tattha ramasi. <hi rend="bold">Antopokkharaṇiṃ patī</hi>ti antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṃ pokkharaṇiṃ paṭicca udakakīḷaṃ kīḷantī ramasi. <hi rend="bold">Mālya</hi>nti amma, ahaṃ tuyhaṃ devasikaṃ pañcavīsati pupphasamugge pahiṇāmi, kacci tumhe sabbāpi kumārikāyo taṃ mālyaṃ ocinitvā ganthitvā abhiṇhaṃ khiḍḍāratiratā hutvā paccekaṃ gharake karotha, ‘‘idaṃ sundaraṃ, idaṃ sundaratara’’nti pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati.</p>

<p rend="bodytext"><hi rend="bold">Vikala</hi>nti vekallaṃ. <hi rend="bold">Mano karassū</hi>ti cittaṃ uppādehi. <hi rend="bold">Kuḍḍamukhī</hi>ti sāsapakakkehi pasāditamukhatāya taṃ evamāha. Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ paṭhamaṃ sāsapakakkena mukhaṃ vilimpanti, tato lohitassa samakaraṇatthaṃ <pb ed="V" n="7.0118" /> mattikākakkena, tato chavipasādanatthaṃ tilakakkena. <hi rend="bold">Candasamamhipī</hi>ti candato dullabhataro nāma natthi, tādisepi ruciṃ katvā mamācikkha, sampādessāmi teti.</p>

<p rend="hangnum" n="22:1232"><hi rend="paranum">22:1232</hi><hi rend="dot">.</hi></p>

<p rend="gatha1"> ‘‘Vedehassa vaco sutvā, rucā pitara mabravi;</p>

<p rend="gathalast">‘Sabbametaṃ mahārāja, labbhatissarasantike.</p>

<p rend="hangnum" n="22:1233"><hi rend="paranum">22:1233</hi><hi rend="dot">.</hi></p>

<p rend="gatha1"> ‘Suve pannaraso dibyo, sahassaṃ āharantu me;</p>

<p rend="gathalast">Yathādinnañca dassāmi, dānaṃ sabbavaṇīsvaha’’’nti.</p>

<p rend="bodytext">Tattha <hi rend="bold">sabbavaṇīsvaha</hi>nti sabbavaṇibbakesu ahaṃ dassāmi.</p>

<p rend="hangnum" n="22:1234"><hi rend="paranum">22:1234</hi><hi rend="dot">.</hi></p>

<p rend="gatha1"> ‘‘Rucāya vacanaṃ sutvā, rājā aṅgati mabravi;</p>

<p rend="gathalast">‘Bahuṃ vināsitaṃ vittaṃ, niratthaṃ aphalaṃ tayā.</p>

<p rend="hangnum" n="22:1235"><hi rend="paranum">22:1235</hi><hi rend="dot">.</hi></p>

<p rend="gatha1"> ‘Uposathe <pb ed="M" n="7.0122" /> vasaṃ niccaṃ, annapānaṃ na bhuñjasi;</p>

<p rend="gathalast">Niyatetaṃ abhuttabbaṃ, natthi puññaṃ abhuñjato’’’ti.</p>

<p rend="bodytext">Tattha <pb ed="P" n="6.0233" /><hi rend="bold">aṅgati mabravī</hi>ti bhikkhave, so aṅgatirājā pubbe ayācitopi ‘‘amma, dānaṃ dehī’’ti sahassaṃ datvā taṃ divasaṃ yācitopi micchādassanassa gahitattā adatvā idaṃ ‘‘bahuṃ vināsita’’ntiādivacanaṃ abravi. <hi rend="bold">Niyatetaṃ abhuttabba</hi>nti etaṃ niyativasena tayā abhuñjitabbaṃ bhavissati, bhuñjantānampi abhuñjantānampi puññaṃ natthi. Sabbe hi cullāsītimahākappe atikkamitvāva sujjhanti.</p>

<p rend="hangnum" n="22:1236"><hi rend="paranum">22:1236</hi><hi rend="dot">.</hi></p>

<p rend="gatha1"> ‘‘Bījakopi hi sutvāna, tadā kassapabhāsitaṃ;</p>

<p rend="gathalast">‘Passasanto muhuṃ uṇhaṃ, rudaṃ assūni vattayi.</p>

<p rend="hangnum" n="22:1237"><hi rend="paranum">22:1237</hi><hi rend="dot">.</hi></p>

<p rend="gatha1"> ‘Yāva ruce jīvamānā, mā bhattamapanāmayi;</p>

<p rend="gathalast">Natthi bhadde paro loko, kiṃ niratthaṃ vihaññasī’’’ti.</p>

<p rend="bodytext">Tattha <hi rend="bold">bījakopī</hi>ti bījakopi pubbe kalyāṇakammaṃ katvā tassa nissandena dāsikucchiyaṃ nibbattoti <pb ed="V" n="7.0119" /> bījakavatthumpissā udāharaṇatthaṃ āhari. <hi rend="bold">Natthi bhadde</hi>ti bhadde, guṇācariyo evamāha ‘‘natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā’’ti. Paraloke hi sati idhalokopi nāma bhaveyya, soyeva ca natthi. Mātāpitūsu santesu puttadhītaro nāma bhaveyyūuṃ, teyeva ca natthi. Dhamme sati dhammikasamaṇabrāhmaṇā bhaveyyūṃ, teyeva ca natthi. Kiṃ dānaṃ dentī sīlaṃ rakkhantī niratthaṃ vihaññasīti.</p>

<p rend="hangnum" n="22:1238"><hi rend="paranum">22:1238</hi><hi rend="dot">.</hi></p>

<p rend="gatha1"> ‘‘Vedehassa vaco sutvā, rucā ruciravaṇṇinī;</p>

<p rend="gathalast">Jānaṃ pubbāparaṃ dhammaṃ, pitaraṃ etadabravi.</p>

<p rend="hangnum" n="22:1239"><hi rend="paranum">22:1239</hi><hi rend="dot">.</hi></p>

<p rend="gatha1"> ‘Sutameva pure āsi, sakkhi diṭṭhamidaṃ mayā;</p>

<p rend="gathalast">Bālūpasevī yo hoti, bālova samapajjatha.</p>

<p rend="hangnum" n="22:1240"><hi rend="paranum">22:1240</hi><hi rend="dot">.</hi></p>

<p rend="gatha1"> ‘Mūḷho <pb ed="M" n="7.0123" /> hi mūḷhamāgamma, bhiyyo mohaṃ nigacchati;</p>

<p rend="gathalast">Patirūpaṃ alātena, bījakena ca muyhitu’’’nti.</p>

<p rend="bodytext">Tattha <hi rend="bold">pubbāparaṃ dhamma</hi>nti bhikkhave, pitu vacanaṃ sutvā rucā rājadhītā atīte sattajātivasena pubbadhammaṃ, anāgate sattajātivasena anāgatadhammañca jānantī pitaraṃ micchādiṭṭhito mocetukāmā etaṃ ‘‘sutamevā’’tiādimāha. Tattha <hi rend="bold">samapajjathā</hi>ti yo puggalo bālūpasevī hoti, so bālova samapajjatīti etaṃ mayā pubbe sutameva, ajja pana paccakkhato diṭṭhaṃ. <hi rend="bold">Mūḷho</hi>ti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari mohaṃ nigacchati, mūḷhataro hoti. <hi rend="bold">Alātenā</hi>ti deva, tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ. Kiṃ te na muyhissantīti?</p>

<p rend="bodytext">Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –</p>

<p rend="hangnum" n="22:1241"><hi rend="paranum">22:1241</hi><hi rend="dot">.</hi></p>

<p rend="gatha1"> ‘‘Tvañca <pb ed="P" n="6.0234" /> devāsi sappañño, dhīro atthassa kovido;</p>

<p rend="gathalast">Kathaṃ bālebhi sadisaṃ, hīnadiṭṭhiṃ upāgami.</p>

<p rend="hangnum" n="22:1242"><hi rend="paranum">22:1242</hi><hi rend="dot">.</hi></p>

<p rend="gatha1"> ‘‘Sacepi <pb ed="V" n="7.0120" /> saṃsārapathena sujjhati, niratthiyā pabbajjā guṇassa;</p>

<p rend="gathalast">Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.</p>

<p rend="hangnum" n="22:1243"><hi rend="paranum">22:1243</hi><hi rend="dot">.</hi></p>

<p rend="gatha1"> ‘‘Saṃsārasuddhīti pure niviṭṭhā, kammaṃ vidūsenti bahū ajānaṃ;</p>

<p rend="gathalast">Pubbe kalī duggahitovanatthā, dummocayā balisā ambujovā’’ti.</p>

<p rend="bodytext">Tattha <hi rend="bold">sappañño</hi>ti yasavayapuññatitthāvāsayonisomanasikārasākacchāvasena laddhāya paññāya sappañño, teneva kāraṇena <hi rend="bold">dhīro,</hi> dhīratāya atthānatthassa kāraṇākāraṇassa <hi rend="bold">kovido. Bālebhi sadisa</hi>nti yathā te bālā upagatā, tathā kathaṃ <pb ed="M" n="7.0124" /> tvaṃ hīnadiṭṭhiṃ upagato. <hi rend="bold">Apāpata</hi>nti api āpataṃ, patantoti attho. Idaṃ vuttaṃ hoti – tāta, saṃsārena suddhīti laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ ajānitvā mohena tattha patanto mahādukkhaṃ āpajjati, tathā guṇopi pañca kāmaguṇe pahāya mohamūḷho nirassādaṃ naggabhāvaṃ upapajjati.</p>

<p rend="bodytext"><hi rend="bold">Pure niviṭṭhā</hi>ti tāta, saṃsārena suddhīti kassaci vacanaṃ asutvā paṭhamameva niviṭṭho natthi, sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā kammaphalampi vidūsentiyeva, evaṃ tesaṃ pubbe gahito kali parājayagāho duggahitova hotīti attho. <hi rend="bold">Dummocayā balisā ambujovā</hi>ti te pana evaṃ ajānantā micchādassanena anatthaṃ gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti, evaṃ tamhā anatthā dummocayā honti.</p>

<p rend="bodytext">Uttaripi udāharaṇaṃ āharantī āha –</p>

<p rend="hangnum" n="22:1244"><hi rend="paranum">22:1244</hi><hi rend="dot">.</hi></p>

<p rend="gatha1"> ‘‘Upamaṃ te karissāmi, mahārāja tavatthiyā;</p>

<p rend="gathalast">Upamāya midhekacce, atthaṃ jānanti paṇḍitā.</p>

<p rend="hangnum" n="22:1245"><hi rend="paranum">22:1245</hi><hi rend="dot">.</hi></p>

<p rend="gatha1"> ‘‘Vāṇijānaṃ yathā nāvā, appamāṇabharā garu;</p>

<p rend="gathalast">Atibhāraṃ samādāya, aṇṇave avasīdati.</p>

<p rend="hangnum" n="22:1246"><hi rend="paranum">22:1246</hi><hi rend="dot">.</hi></p>

<p rend="gatha1"> ‘‘Evameva <pb ed="V" n="7.0121" /> naro pāpaṃ, thokaṃ thokampi ācinaṃ;</p>

<p rend="gathalast">Atibhāraṃ samādāya, niraye avasīdati.</p>

<p rend="hangnum" n="22:1247"><hi rend="paranum">22:1247</hi><hi rend="dot">.</hi></p>

<p rend="gatha1"> ‘‘Na tāva bhāro paripūro, alātassa mahīpati;</p>

<p rend="gathalast">Ācināti ca taṃ pāpaṃ, yena gacchati duggatiṃ.</p>

<p rend="hangnum" n="22:1248"><hi rend="paranum">22:1248</hi><hi rend="dot">.</hi></p>

<p rend="gatha1"> ‘‘Pubbevassa kataṃ puññaṃ, alātassa mahīpati;</p>

<p rend="gathalast">Tasseva deva nissando, yañceso labhate sukhaṃ.</p>

<p rend="hangnum" n="22:1249"><hi rend="paranum">22:1249</hi><hi rend="dot">.</hi></p>

<p rend="gatha1"> ‘‘Khīyate cassa taṃ puññaṃ, tathā hi aguṇe rato;</p>

<p rend="gathalast">Ujumaggaṃ avahāya, kummaggamanudhāvati.</p>

<p rend="hangnum" n="22:1250"><hi rend="paranum">22:1250</hi><hi rend="dot">.</hi></p>

<p rend="gatha1"> ‘‘Tulā <pb ed="P" n="6.0235" /><pb ed="M" n="7.0125" /> yathā paggahitā, ohite tulamaṇḍale;</p>

<p rend="gathalast">Unnameti tulāsīsaṃ, bhāre oropite sati.</p>

<p rend="hangnum" n="22:1251"><hi rend="paranum">22:1251</hi><hi rend="dot">.</hi></p>

<p rend="gatha1"> ‘‘Evameva naro puññaṃ, thokaṃ thokampi ācinaṃ;</p>

<p rend="gathalast">Saggātimāno dāsova, bījako sātave rato’’ti.</p>

<p rend="bodytext">Tattha <hi rend="bold">niraye</hi>ti aṭṭhavidhe mahāniraye, soḷasavidhe ussadaniraye, lokantaraniraye ca. <hi rend="bold">Bhāro</hi>ti tāta, na tāva alātassa akusalabhāro pūrati. <hi rend="bold">Tassevā</hi>ti tassa pubbe katassa puññasseva nissando, yaṃ so alātasenāpati ajja sukhaṃ labhati. Na hi tāta, etaṃ goghātakakammassa phalaṃ. Pāpakammassa hi nāma vipāko iṭṭho kanto bhavissatīti aṭṭhānametaṃ. <hi rend="bold">Aguṇe rato</hi>ti tathāhesa idāni akusalakamme rato. <hi rend="bold">Ujumagga</hi>nti dasakusalakammapathamaggaṃ. <hi rend="bold">Kummagga</hi>nti nirayagāmiakusalamaggaṃ.</p>

<p rend="bodytext"><hi rend="bold">Ohite tulamaṇḍale</hi>ti bhaṇḍapaṭicchanatthāya tulamaṇḍale laggetvā ṭhapite. <hi rend="bold">Unnametī</hi>ti uddhaṃ ukkhipati. <hi rend="bold">Ācina</hi>nti thokaṃ thokampi puññaṃ ācinanto pāpabhāraṃ otāretvā naro kalyāṇakammassa sīsaṃ ukkhipitvā devalokaṃ gacchati. <hi rend="bold">Saggātimāno</hi>ti sagge atimāno saggasampāpake sātaphale kalyāṇakamme abhirato. ‘‘Saggādhimāno’’tipi pāṭho, saggaṃ adhikāraṃ katvā ṭhitacittoti <pb ed="V" n="7.0122" /> attho. <hi rend="bold">Sātave rato</hi>ti esa bījakadāso sātave madhuravipāke kusaladhammeyeva rato. So imassa pāpakammassa khīṇakāle, kalyāṇakammassa phalena devaloke nibbattissati.</p>

<p rend="bodytext">Yañcesa idāni dāsattaṃ upagato, na taṃ kalyāṇakammassa phalena. Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –</p>

<p rend="hangnum" n="22:1252"><hi rend="paranum">22:1252</hi><hi rend="dot">.</hi></p>

<p rend="gatha1"> ‘‘Yamajja bījako dāso, dukkhaṃ passati attani;</p>

<p rend="gathalast">Pubbevassa kataṃ pāpaṃ, tameso paṭisevati.</p>

<p rend="hangnum" n="22:1253"><hi rend="paranum">22:1253</hi><hi rend="dot">.</hi></p>

<p rend="gatha1"> ‘‘Khīyate cassa taṃ pāpaṃ, tathā hi vinaye rato;</p>

<p rend="gathalast">Kassapañca samāpajja, mā hevuppathamāgamā’’ti.</p>

<p rend="bodytext">Tattha <pb ed="M" n="7.0126" /><hi rend="bold">mā hevuppathamāgamā</hi>ti tāta, tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā, mā pāpamakāsīti pitaraṃ ovadati.</p>

<p rend="bodytext">Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –</p>

<p rend="hangnum" n="22:1254"><hi rend="paranum">22:1254</hi><hi rend="dot">.</hi></p>

<p rend="gatha1"> ‘‘Yaṃ yañhi rāja bhajati, santaṃ vā yadi vā asaṃ;</p>

<p rend="gathalast">Sīlavantaṃ visīlaṃ vā, vasaṃ tasseva gacchati.</p>

<p rend="hangnum" n="22:1255"><hi rend="paranum">22:1255</hi><hi rend="dot">.</hi></p>

<p rend="gatha1"> ‘‘Yādisaṃ kurute mittaṃ, yādisaṃ cūpasevati;</p>

<p rend="gathalast">Sopi tādisako hoti, sahavāso hi tādiso.</p>

<p rend="hangnum" n="22:1256"><hi rend="paranum">22:1256</hi><hi rend="dot">.</hi></p>

<p rend="gatha1"> ‘‘Sevamāno <pb ed="P" n="6.0236" /> sevamānaṃ, samphuṭṭho samphusaṃ paraṃ;</p>

<p rend="gatha2">Saro diddho kalāpaṃva, alittamupalimpati;</p>

<p rend="gathalast">Upalepabhayā dhīro, neva pāpasakhā siyā.</p>

<p rend="hangnum" n="22:1257"><hi rend="paranum">22:1257</hi><hi rend="dot">.</hi></p>

<p rend="gatha1"> ‘‘Pūtimacchaṃ kusaggena, yo naro upanayhati;</p>

<p rend="gathalast">Kusāpi pūti vāyanti, evaṃ bālūpasevanā.</p>

<p rend="hangnum" n="22:1258"><hi rend="paranum">22:1258</hi><hi rend="dot">.</hi></p>

<p rend="gatha1"> ‘‘Tagarañca <pb ed="V" n="7.0123" /> palāsena, yo naro upanayhati;</p>

<p rend="gathalast">Pattāpi surabhi vāyanti, evaṃ dhīrūpasevanā.</p>

<p rend="hangnum" n="22:1259"><hi rend="paranum">22:1259</hi><hi rend="dot">.</hi></p>

<p rend="gatha1"> ‘‘Tasmā pattapuṭasseva, ñatvā sampākamattano</p>

<p rend="gatha2">Asante nopaseveyya, sante seveyya paṇḍito;</p>

<p rend="gathalast">Asanto nirayaṃ nenti, santo pāpenti suggati’’nti.</p>

<p rend="bodytext">Tattha <hi rend="bold">santaṃ vā</hi>ti sappurisaṃ vā. <hi rend="bold">Yadi vā asa</hi>nti asappurisaṃ vā. <hi rend="bold">Saro diddho kalāpaṃvā</hi>ti mahārāja, yathā nāma halāhalavisalitto saro sarakalāpe khitto sabbaṃ taṃ visena alittampi sarakalāpaṃ limpati, visadiddhameva karoti, evameva pāpamitto pāpaṃ sevamāno attānaṃ sevamānaṃ paraṃ, tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ karonto upalimpati. <hi rend="bold">Pūti vāyantī</hi>ti tassa te kusāpi duggandhā vāyanti. <hi rend="bold">Tagarañcā</hi>ti tagarañca aññañca gandhasampannaṃ gandhajātaṃ. <hi rend="bold">Eva</hi>nti evarūpā dhīrūpasevanā. Dhīro hi attānaṃ sevamānaṃ dhīrameva karoti.</p>

<p rend="bodytext"><hi rend="bold">Tasmā</hi><pb ed="M" n="7.0127" /><hi rend="bold">pattapuṭassevā</hi>ti yasmā tagarādipaliveṭhamānāni paṇṇānipi sugandhāni honti, tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ. <hi rend="bold">Ñatvā sampākamattano</hi>ti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite sante seveyya. ‘‘<hi rend="bold">Nirayaṃ nentī</hi>’’ti ettha devadattādīhi nirayaṃ, ‘‘<hi rend="bold">pāpenti suggati’</hi>’nti ettha sāriputtattherādīhi sugatiṃ nītānaṃ vasena udāharaṇāni āharitabbāni.</p>

<p rend="bodytext">Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –</p>

<p rend="hangnum" n="22:1260"><hi rend="paranum">22:1260</hi><hi rend="dot">.</hi></p>

<p rend="gatha1"> ‘‘Ahampi jātiyo satta, sare saṃsaritattano;</p>

<p rend="gathalast">Anāgatāpi satteva, yā gamissaṃ ito cutā.</p>

<p rend="hangnum" n="22:1261"><hi rend="paranum">22:1261</hi><hi rend="dot">.</hi></p>

<p rend="gatha1"> ‘‘Yā me sā sattamī jāti, ahu pubbe janādhipa;</p>

<p rend="gathalast">Kammāraputto magadhesu, ahuṃ rājagahe pure.</p>

<p rend="hangnum" n="22:1262"><hi rend="paranum">22:1262</hi><hi rend="dot">.</hi></p>

<p rend="gatha1"> ‘‘Pāpaṃ <pb ed="V" n="7.0124" /> sahāyamāgamma, bahuṃ pāpaṃ kataṃ mayā;</p>

<p rend="gathalast">Paradārassa heṭhento, carimhā amarā viya.</p>

<p rend="hangnum" n="22:1263"><hi rend="paranum">22:1263</hi><hi rend="dot">.</hi></p>

<p rend="gatha1"> ‘‘Taṃ kammaṃ nihitaṃ aṭṭhā, bhasmacchannova pāvako;</p>

<p rend="gathalast">Atha aññehi kammehi, ajāyiṃ vaṃsabhūmiyaṃ.</p>

<p rend="hangnum" n="22:1264"><hi rend="paranum">22:1264</hi><hi rend="dot">.</hi></p>

<p rend="gatha1"> ‘‘Kosambiyaṃ <pb ed="P" n="6.0237" /> seṭṭhikule, iddhe phīte mahaddhane;</p>

<p rend="gathalast">Ekaputto mahārāja, niccaṃ sakkatapūjito.</p>

<p rend="hangnum" n="22:1265"><hi rend="paranum">22:1265</hi><hi rend="dot">.</hi></p>

<p rend="gatha1"> ‘‘Tattha mittaṃ asevissaṃ, sahāyaṃ sātave rataṃ;</p>

<p rend="gathalast">Paṇḍitaṃ sutasampannaṃ, so maṃ atthe nivesayi.</p>

<p rend="hangnum" n="22:1266"><hi rend="paranum">22:1266</hi><hi rend="dot">.</hi></p>

<p rend="gatha1"> ‘‘Cātuddasiṃ pañcadasiṃ, bahuṃ rattiṃ upāvasiṃ;</p>

<p rend="gathalast">Taṃ kammaṃ nihitaṃ aṭṭhā, nidhīva udakantike.</p>

<p rend="hangnum" n="22:1267"><hi rend="paranum">22:1267</hi><hi rend="dot">.</hi></p>

<p rend="gatha1"> ‘‘Atha pāpāna kammānaṃ, yametaṃ magadhe kataṃ;</p>

<p rend="gathalast">Phalaṃ pariyāga maṃ pacchā, bhutvā duṭṭhavisaṃ yathā.</p>

<p rend="hangnum" n="22:1268"><hi rend="paranum">22:1268</hi><hi rend="dot">.</hi></p>

<p rend="gatha1"> ‘‘Tato cutāhaṃ vedeha, roruve niraye ciraṃ;</p>

<p rend="gathalast">Sakammunā apaccissaṃ, taṃ saraṃ na sukhaṃ labhe.</p>

<p rend="hangnum" n="22:1269"><hi rend="paranum">22:1269</hi><hi rend="dot">.</hi></p>

<p rend="gatha1"> ‘‘Bahuvassagaṇe <pb ed="M" n="7.0128" /> tattha, khepayitvā bahuṃ dukhaṃ;</p>

<p rend="gathalast">Bhinnāgate ahuṃ rāja, chagalo uddhatapphalo’’ti.</p>

<p rend="bodytext">Tattha <hi rend="bold">sattā</hi>ti mahārāja, idhalokaparalokā nāma sukatadukkaṭānañca phalaṃ nāma atthi. Na hi saṃsāro satte sodhetuṃ sakkoti, sakammunā eva sattā sujjhanti. Alātasenāpati ca bījakadāso ca ekameva jātiṃ anussaranti. Na kevalaṃ eteva jātiṃ saranti, ahampi atīte satta jātiyo attano saṃsaritaṃ sarāmi, anāgatepi ito gantabbā satteva jānāmi. <hi rend="bold">Yā me sā</hi>ti yā sā mama atīte sattamī jāti āsi. <hi rend="bold">Kammāraputto</hi>ti tāya jātiyā ahaṃ magadhesu rājagahanagare suvaṇṇakāraputto ahosiṃ.</p>

<p rend="bodytext"><hi rend="bold">Paradārassa</hi><pb ed="V" n="7.0125" /><hi rend="bold">heṭhento</hi>ti paradāraṃ heṭhentā paresaṃ rakkhitagopite varabhaṇḍe aparajjhantā. <hi rend="bold">Aṭṭhā</hi>ti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ hutvā bhasmapaṭicchanno aggi viya nihitaṃ aṭṭhāsi. <hi rend="bold">Vaṃsabhūmiya</hi>nti vaṃsaraṭṭhe. <hi rend="bold">Ekaputto</hi>ti asītikoṭivibhave seṭṭhikule ahaṃ ekaputtakova ahosiṃ. <hi rend="bold">Sātave rata</hi>nti kalyāṇakamme abhirataṃ. <hi rend="bold">So ma</hi>nti so sahāyako maṃ atthe kusalakamme patiṭṭhāpesi.</p>

<p rend="bodytext"><hi rend="bold">Taṃ kamma</hi>nti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ hutvā udakantike nidhi viya nihitaṃ aṭṭhāsi. <hi rend="bold">Yameta</hi>nti atha mama santakesu pāpakammesu yaṃ etaṃ mayā magadhesu paradārikakammaṃ kataṃ, tassa phalaṃ pacchā maṃ pariyāgaṃ upagatanti attho. Yathā kiṃ? <hi rend="bold">Bhutvā duṭṭhavisaṃ yathā,</hi> yathā savisaṃ bhojanaṃ bhuñjitvā ṭhitassa taṃ duṭṭhaṃ kakkhaḷaṃ halāhalaṃ visaṃ kuppati, tathā maṃ pariyāgatanti attho. <hi rend="bold">Tato</hi>ti tato kosambiyaṃ seṭṭhikulato. <hi rend="bold">Taṃ sara</hi>nti taṃ tasmiṃ niraye anubhūtadukkhaṃ sarantī cittasukhaṃ nāma na labhāmi, bhayameva me uppajjati. <hi rend="bold">Bhinnāgate</hi>ti bhinnāgate nāma raṭṭhe. <hi rend="bold">Uddhatapphalo</hi>ti uddhatabījo.</p>

<p rend="bodytext">So pana chagalako balasampanno ahosi. Piṭṭhiyaṃ abhiruyhapi naṃ vāhayiṃsu, yānakepi yojayiṃsu. Imamatthaṃ <pb ed="P" n="6.0238" /> pakāsentī āha –</p>

<p rend="hangnum" n="22:1270"><hi rend="paranum">22:1270</hi><hi rend="dot">.</hi></p>

<p rend="gatha1"> ‘‘Sātaputtā <pb ed="M" n="7.0129" /> mayā vūḷhā, piṭṭhiyā ca rathena ca;</p>

<p rend="gathalast">Tassa kammassa nissando, paradāragamanassa me’’ti.</p>

<p rend="bodytext">Tattha <hi rend="bold">sātaputtā</hi>ti amaccaputtā. <hi rend="bold">Tassa kammassā</hi>ti deva, roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti.</p>

<p rend="bodytext">Tato pana cavitvā araññe kapiyoniyaṃ paṭisandhiṃ gaṇhi. Atha naṃ jātadivase yūthapatino dassesuṃ. So ‘‘ānetha me, putta’’nti daḷhaṃ gahetvā tassa viravantassa dantehi phalāni uppāṭesi. Tamatthaṃ pakāsentī āha –</p>

<p rend="hangnum" n="22:1271"><hi rend="paranum">22:1271</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0126" /> cutāhaṃ vedeha, kapi āsiṃ brahāvane;</p>

<p rend="gatha2">Niluñcitaphaloyeva, yūthapena pagabbhinā;</p>

<p rend="gathalast">Tassa kammassa nissando, paradāragamanassa me’’ti.</p>

<p rend="bodytext">Tattha <hi rend="bold">niluñcitaphaloyevā</hi>ti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.</p>

<p rend="bodytext">Atha aparāpi jātiyo dassentī āha –</p>

<p rend="hangnum" n="22:1272"><hi rend="paranum">22:1272</hi><hi rend="dot">.</hi></p>

<p rend="gatha1"> ‘‘Tato cutāhaṃ vedeha, dassanesu pasū ahuṃ;</p>

<p rend="gatha2">Niluñcito javo bhadro, yoggaṃ vūḷhaṃ ciraṃ mayā;</p>

<p rend="gathalast">Tassa kammassa nissando, paradāragamanassa me.</p>

<p rend="hangnum" n="22:1273"><hi rend="paranum">22:1273</hi><hi rend="dot">.</hi></p>

<p rend="gatha1"> ‘‘Tato cutāhaṃ vedeha, vajjīsu kulamāgamā;</p>

<p rend="gatha2">Nevitthī na pumā āsiṃ, manussatte sudullabhe;</p>

<p rend="gathalast">Tassa kammassa nissando, paradāragamanassa me.</p>

<p rend="hangnum" n="22:1274"><hi rend="paranum">22:1274</hi><hi rend="dot">.</hi></p>

<p rend="gatha1"> ‘‘Tato cutāhaṃ vedeha, ajāyiṃ nandane vane;</p>

<p rend="gathalast">Bhavane tāvatiṃsāhaṃ, accharā kāmavaṇṇinī.</p>

<p rend="hangnum" n="22:1275"><hi rend="paranum">22:1275</hi><hi rend="dot">.</hi></p>

<p rend="gatha1"> ‘‘Vicitravatthābharaṇā, āmuttamaṇikuṇḍalā;</p>

<p rend="gathalast">Kusalā naccagītassa, sakkassa paricārikā.</p>

<p rend="hangnum" n="22:1276"><hi rend="paranum">22:1276</hi><hi rend="dot">.</hi></p>

<p rend="gatha1"> ‘‘Tattha <pb ed="M" n="7.0130" /> ṭhitāhaṃ vedeha, sarāmi jātiyo imā;</p>

<p rend="gathalast">Anāgatāpi satteva, yā gamissaṃ ito cutā.</p>

<p rend="hangnum" n="22:1277"><hi rend="paranum">22:1277</hi><hi rend="dot">.</hi></p>

<p rend="gatha1"> ‘‘Pariyāgataṃ taṃ kusalaṃ, yaṃ me kosambiyaṃ kataṃ;</p>

<p rend="gathalast">Deve ceva manusse ca, sandhāvissaṃ ito cutā.</p>

<p rend="hangnum" n="22:1278"><hi rend="paranum">22:1278</hi><hi rend="dot">.</hi></p>

<p rend="gatha1"> ‘‘Satta <pb ed="V" n="7.0127" /> jacco mahārāja, niccaṃ sakkatapūjitā;</p>

<p rend="gathalast">Thībhāvāpi na muccissaṃ, chaṭṭhā nigatiyo imā.</p>

<p rend="hangnum" n="22:1279"><hi rend="paranum">22:1279</hi><hi rend="dot">.</hi></p>

<p rend="gatha1"> ‘‘Sattamī <pb ed="P" n="6.0239" /> ca gati deva, devaputto mahiddhiko;</p>

<p rend="gathalast">Pumā devo bhavissāmi, devakāyasmimuttamo.</p>

<p rend="hangnum" n="22:1280"><hi rend="paranum">22:1280</hi><hi rend="dot">.</hi></p>

<p rend="gatha1"> ‘‘Ajjāpi santānamayaṃ, mālaṃ ganthenti nandane;</p>

<p rend="gathalast">Devaputto javo nāma, yo me mālaṃ paṭicchati.</p>

<p rend="hangnum" n="22:1281"><hi rend="paranum">22:1281</hi><hi rend="dot">.</hi></p>

<p rend="gatha1"> ‘‘Muhutto viya so dibyo, idha vassāni soḷasa;</p>

<p rend="gathalast">Rattindivo ca so dibyo, mānusiṃ saradosataṃ.</p>

<p rend="hangnum" n="22:1282"><hi rend="paranum">22:1282</hi><hi rend="dot">.</hi></p>

<p rend="gatha1"> ‘‘Iti kammāni anventi, asaṅkheyyāpi jātiyo;</p>

<p rend="gathalast">Kalyāṇaṃ yadi vā pāpaṃ, na hi kammaṃ vinassatī’’ti.</p>

<p rend="bodytext">Tattha <hi rend="bold">dassanesū</hi>ti dassanaraṭṭhesu. <hi rend="bold">Pasū</hi>ti goṇo ahosiṃ. <hi rend="bold">Niluñcito</hi>ti vacchakāleyeva maṃ evaṃ manāpo bhavissatīti nibbījakamakaṃsu. Sohaṃ niluñcito uddhatabījo javo bhadro ahosiṃ. <hi rend="bold">Vajjīsu kulamāgamā</hi>ti goyonito cavitvā vajjiraṭṭhe ekasmiṃ mahābhogakule nibbattinti dasseti. <hi rend="bold">Nevitthī na pumā</hi>ti napuṃsakattaṃ sandhāya āha. <hi rend="bold">Bhavane tāvatiṃsāha</hi>nti tāvatiṃsabhavane ahaṃ.</p>

<p rend="bodytext"><hi rend="bold">Tattha ṭhitāhaṃ, vedeha, sarāmi jātiyo imā</hi>ti sā kira tasmiṃ devaloke ṭhitā ‘‘ahaṃ evarūpaṃ devalokaṃ āgacchantī kuto nu kho āgatā’’ti olokentī vajjiraṭṭhe mahābhogakule napuṃsakattabhāvato cavitvā tattha nibbattabhāvaṃ passi. Tato ‘‘kena nu kho kammena evarūpe ramaṇīye ṭhāne nibbattāmhī’’ti olokentī kosambiyaṃ seṭṭhikule <pb ed="M" n="7.0131" /> nibbattitvā kataṃ dānādikusalaṃ disvā ‘‘etassa phalena nibbattāmhī’’ti ñatvā ‘‘anantarātīte napuṃsakattabhāve nibbattamānā kuto āgatāmhī’’ti olokentī dassanaraṭṭhesu goyoniyaṃ mahādukkhassa anubhūtabhāvaṃ aññāsi. Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa. Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari. Tato paraṃ anussaramānā roruve nibbattabhāvaṃ anussari.</p>

<p rend="bodytext">Athassā <pb ed="V" n="7.0128" /> niraye tiracchānayoniyañca anubhūtaṃ dukkhaṃ anussarantiyā bhayaṃ uppajji. Tato ‘‘kena nu kho kammena evarūpaṃ dukkhaṃ anubhūtaṃ mayā’’ti chaṭṭhaṃ jātiṃ olokentī tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe pāpasahāyaṃ nissāya kataṃ paradārikakammaṃ disvā ‘‘etassa phalena me taṃ mahādukkhaṃ anubhūta’’nti aññāsi. Atha ‘‘ito cavitvā anāgate kuhiṃ nibbattissāmī’’ti olokentī ‘‘yāvatāyukaṃ ṭhatvā puna sakkasseva paricārikā hutvā nibbattissāmī’’ti aññāsi. Evaṃ punappunaṃ olokayamānā ‘‘tatiyepi attabhāve sakkasseva paricārikā hutvā nibbattissāmi, tathā catutthe, pañcame pana tasmiṃyeva devaloke javanadevaputtassa aggamahesī hutvā nibbattissāmī’’ti ñatvā tato anantaraṃ olokentī ‘‘chaṭṭhe attabhāve ito tāvatiṃsabhavanato cavitvā aṅgatirañño aggamahesiyā kucchimhi nibbattissāmi, ‘rucā’ti me nāmaṃ bhavissatī’’ti ñatvā ‘‘tato anantarā kuhiṃ nibbattissāmī’’ti olokentī ‘‘sattamāya jātiyā tato cavitvā tāvatiṃsabhavane mahiddhiko devaputto hutvā nibbattissāmi, itthibhāvato <pb ed="P" n="6.0240" /> muccissāmī’’ti aññāsi. Tasmā –</p>

<p rend="gatha1">‘‘Tattha ṭhitāhaṃ vedeha, sarāmi satta jātiyo;</p>

<p rend="gathalast">Anāgatāpi satteva, yā gamissaṃ ito cutā’’ti. – ādimāha;</p>

<p rend="bodytext">Tattha <hi rend="bold">pariyāgata</hi>nti pariyāyena attano vārena āgataṃ. <hi rend="bold">Satta jacco</hi>ti vajjiraṭṭhe napuṃsakajātiyā saddhiṃ devaloke pañca, ayañca chaṭṭhāti satta jātiyoti vuccanti. Etā satta jātiyo niccaṃ sakkatapūjitā <pb ed="M" n="7.0132" /> ahosinti dasseti. <hi rend="bold">Chaṭṭhā nigatiyo</hi>ti devaloke pana pañca, ayañca ekāti imā cha gatiyo itthibhāvāna muccissanti vadati. <hi rend="bold">Sattamī cā</hi>ti ito cavitvā anantaraṃ. <hi rend="bold">Santānamaya</hi>nti ekatovaṇṭakādivasena katasantānaṃ. <hi rend="bold">Ganthentī</hi>ti yathā santānamayā honti, evaṃ ajjapi mama paricārikā nandanavane mālaṃ ganthentiyeva. <hi rend="bold">Yo me mālaṃ paṭicchatī</hi>ti mahārāja, anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.</p>

<p rend="bodytext"><hi rend="bold">Soḷasā</hi>ti mahārāja, mama jātiyā imāni soḷasa vassāni, ettako pana kālo devānaṃ eko muhutto, tena tā mama cutabhāvampi ajānantā mamatthāya mālaṃ ganthentiyeva. <hi rend="bold">Mānusi</hi>nti manussānaṃ vassagaṇanaṃ āgamma esa saradosataṃ vassasataṃ hoti, evaṃ dīghāyukā devā <pb ed="V" n="7.0129" />. Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.</p>

<p rend="bodytext"><hi rend="bold">Anventī</hi>ti yathā maṃ anubandhiṃsu, evaṃ anubandhanti. <hi rend="bold">Na hi kammaṃ vinassatī</hi>ti diṭṭhadhammavedanīyaṃ tasmiṃyeva attabhāve, upapajjavedanīyaṃ anantarabhave vipākaṃ deti, aparāpariyavedanīyaṃ pana vipākaṃ adatvā na nassati. Taṃ sandhāya ‘‘na hi kammaṃ vinassatī’’ti vatvā ‘‘deva, ahaṃ paradārikakammassa nissandena niraye ca tiracchānayoniyañca mahantaṃ dukkhaṃ anubhaviṃ. Sace pana tumhepi idāni guṇassa kathaṃ gahetvā evaṃ karissatha, mayā anubhūtasadisameva dukkhaṃ anubhavissatha, tasmā evaṃ mā karitthā’’ti āha.</p>

<p rend="bodytext">Athassa uttari dhammaṃ desentī āha –</p>

<p rend="hangnum" n="22:1283"><hi rend="paranum">22:1283</hi><hi rend="dot">.</hi></p>

<p rend="gatha1"> ‘‘Yo icche puriso hotuṃ, jātiṃ jātiṃ punappunaṃ;</p>

<p rend="gathalast">Paradāraṃ vivajjeyya, dhotapādova kaddamaṃ.</p>

<p rend="hangnum" n="22:1284"><hi rend="paranum">22:1284</hi><hi rend="dot">.</hi></p>

<p rend="gatha1"> ‘‘Yā icche puriso hotuṃ, jātiṃ jātiṃ punappunaṃ;</p>

<p rend="gathalast">Sāmikaṃ apacāyeyya, indaṃva paricārikā.</p>

<p rend="hangnum" n="22:1285"><hi rend="paranum">22:1285</hi><hi rend="dot">.</hi></p>

<p rend="gatha1"> ‘‘Yo icche dibyabhogañca, dibbamāyuṃ yasaṃ sukhaṃ;</p>

<p rend="gathalast">Pāpāni parivajjetvā, tividhaṃ dhammamācare.</p>

<p rend="hangnum" n="22:1286"><hi rend="paranum">22:1286</hi><hi rend="dot">.</hi></p>

<p rend="gatha1"> ‘‘Kāyena <pb ed="M" n="7.0133" /> vācā manasā, appamatto vicakkhaṇo;</p>

<p rend="gathalast">Attano hoti atthāya, itthī vā yadi vā pumā.</p>

<p rend="hangnum" n="22:1287"><hi rend="paranum">22:1287</hi><hi rend="dot">.</hi></p>

<p rend="gatha1"> ‘‘Ye kecime mānujā jīvaloke, yasassino sabbasamantabhogā;</p>

<p rend="gathalast">Asaṃsayaṃ tehi pure suciṇṇaṃ, kammassakāse puthu sabbasattā.</p>

<p rend="hangnum" n="22:1288"><hi rend="paranum">22:1288</hi><hi rend="dot">.</hi></p>

<p rend="gatha1"> ‘‘Iṅghānucintesi sayampi deva, kutonidānā te imā janinda;</p>

<p rend="gathalast">Yā te imā accharāsannikāsā, alaṅkatā kañcanajālachannā’’ti.</p>

<p rend="bodytext">Tattha <pb ed="V" n="7.0130" /><pb ed="P" n="6.0241" /><hi rend="bold">hotu</hi>nti bhavituṃ. <hi rend="bold">Sabbasamantabhogā</hi>ti paripuṇṇasabbabhogā. <hi rend="bold">Suciṇṇa</hi>nti suṭṭhu ciṇṇaṃ kalyāṇakammaṃ kataṃ. <hi rend="bold">Kammassakāse</hi>ti kammassakā attanā katakammasseva vipākapaṭisaṃvedino. Na hi mātāpitūhi kataṃ kammaṃ puttadhītānaṃ vipākaṃ deti, na tāhi puttadhītāhi kataṃ kammaṃ mātāpitūnaṃ vipākaṃ deti. Sesehi kataṃ sesānaṃ kimeva dassati? <hi rend="bold">Iṅghā</hi>ti codanatthe nipāto. <hi rend="bold">Anucintesī</hi>ti punappunaṃ cinteyyāsi. <hi rend="bold">Yā te imā</hi>ti yā imā soḷasasahassā itthiyo taṃ upaṭṭhahanti, imā te kutonidānā, kiṃ nipajjitvā niddāyantena laddhā, udāhu panthadūsanasandhicchedādīni pāpāni katvā, adu kalyāṇakammaṃ nissāya laddhāti idaṃ tāva attanāpi cinteyyāsi, devāti.</p>

<p rend="bodytext">Evaṃ sā pitaraṃ anusāsi. Tamatthaṃ pakāsento satthā āha –</p>

<p rend="hangnum" n="22:1289"><hi rend="paranum">22:1289</hi><hi rend="dot">.</hi></p>

<p rend="gatha1"> ‘‘Iccevaṃ pitaraṃ kaññā, rucā tosesi aṅgatiṃ;</p>

<p rend="gathalast">Mūḷhassa maggamācikkhi, dhammamakkhāsi subbatā’’ti.</p>

<p rend="bodytext">Tattha <hi rend="bold">icceva</hi>nti bhikkhave, iti imehi evarūpehi madhurehi vacanehi rucākaññā pitaraṃ tosesi, mūḷhassa maggaṃ viya tassa sugatimaggaṃ ācikkhi, nānānayehi sucaritadhammaṃ akkhāsi. Dhammaṃ kathentīyeva sā subbatā sundaravatā attano atītajātiyopi kathesi.</p>

<p rend="bodytext">Evaṃ pubbaṇhato paṭṭhāya sabbarattiṃ pitu dhammaṃ desetvā ‘‘mā, deva, naggassa micchādiṭṭhikassa vacanaṃ gaṇhi, ‘atthi ayaṃ loko, atthi paraloko <pb ed="M" n="7.0134" />, atthi sukaṭadukkaṭakammānaṃ phala’nti vadantassa mādisassa kalyāṇamittassa vacanaṃ gaṇha, mā atitthena pakkhandī’’ti āha. Evaṃ santepi pitaraṃ micchādassanā mocetuṃ nāsakkhi. So hi kevalaṃ tassā madhuravacanaṃ sutvā tussi. Mātāpitaro hi piyaputtānaṃ vacanaṃ piyāyanti, na pana taṃ micchādassanaṃ vissajjesi. Nagarepi ‘‘rucā kira rājadhītā pitu dhammaṃ desetvā micchādassanaṃ vissajjāpesī’’ti ekakolāhalaṃ ahosi. ‘‘Paṇḍitā rājadhītā ajja pitaraṃ micchādassanā mocetvā nagaravāsīnaṃ sotthibhāvaṃ karissatī’’ti mahājano tussi. Sā pitaraṃ bodhetuṃ asakkontī vīriyaṃ avissajjetvāva ‘‘yena kenaci upāyena pitu sotthibhāvaṃ karissāmī’’ti sirasmiṃ añjaliṃ patiṭṭhapetvā dasadisā namassitvā ‘‘imasmiṃ loke lokasandhārakā dhammikasamaṇabrāhmaṇā nāma lokapāladevatā nāma mahābrahmāno nāma atthi, te idhāgantvā attano balena mama pitaraṃ micchādassanaṃ vissajjāpentu <pb ed="P" n="6.0242" />, etassa guṇe asatipi mama <pb ed="V" n="7.0131" /> guṇena mama sīlena mama saccena idhāgantvā imaṃ micchādassanaṃ vissajjāpetvā sakalalokassa sotthiṃ karontū’’ti adhiṭṭhahitvā namassi.</p>

<p rend="bodytext">Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ lokaṃ olokenti. So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ lokasandhārakadevatāyo namassamānaṃ disvā, ‘‘ṭhapetvā maṃ añño etaṃ rājānaṃ micchādassanaṃ vissajjāpetuṃ samattho nāma natthi, ajja mayā rājadhītu saṅgahaṃ, rañño ca saparijanassa sotthibhāvaṃ katvā āgantuṃ vaṭṭati, kena nu kho vesena gamissāmī’’ti cintetvā ‘‘manussānaṃ pabbajitā piyā ceva garuno ca ādeyyavacanā ca, tasmā pabbajitavesena gamissāmī’’ti sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā muttāsikkāya <pb ed="M" n="7.0135" /> eva pavāḷakamaṇḍaluṃ ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi. Tamatthaṃ pakāsento satthā āha –</p>

<p rend="hangnum" n="22:1290"><hi rend="paranum">22:1290</hi><hi rend="dot">.</hi></p>

<p rend="gatha1"> ‘‘Athāgamā brahmalokā, nārado mānusiṃ pajaṃ;</p>

<p rend="gathalast">Jambudīpaṃ avekkhanto, addā rājānamaṅgatiṃ.</p>

<p rend="hangnum" n="22:1291"><hi rend="paranum">22:1291</hi><hi rend="dot">.</hi></p>

<p rend="gatha1"> ‘‘Tato patiṭṭhā pāsāde, vedehassa puratthato;</p>

<p rend="gathalast">Tañca disvānānuppattaṃ, rucā isimavandathā’’ti.</p>

<p rend="bodytext">Tattha <hi rend="bold">addā</hi>ti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ rājānaṃ aṅgatiṃ addasa, tasmā āgatoti attho. <hi rend="bold">Tato patiṭṭhā</hi>ti tato so brahmā tassa rañño amaccagaṇaparivutassa nisinnassa purato <pb ed="P" n="6.0243" /> tasmiṃ pāsāde apade padaṃ dassento ākāse patiṭṭhahi. <hi rend="bold">Anuppatta</hi>nti āgataṃ. <hi rend="bold">Isi</hi>nti isivesena āgatattā satthā ‘‘isi’’nti āha. <hi rend="bold">Avandathā</hi>ti ‘‘mamānuggahena mama pitari kāruññaṃ katvā eko devarājā āgato <pb ed="V" n="7.0132" /> bhavissatī’’ti haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi.</p>

<p rend="bodytext">Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi. Tamatthaṃ pakāsento satthā āha –</p>

<p rend="hangnum" n="22:1292"><hi rend="paranum">22:1292</hi><hi rend="dot">.</hi></p>

<p rend="gatha1"> ‘‘Athāsanamhā oruyha, rājā byathitamānaso;</p>

<p rend="gathalast">Nāradaṃ paripucchanto, idaṃ vacanamabravi.</p>

<p rend="hangnum" n="22:1293"><hi rend="paranum">22:1293</hi><hi rend="dot">.</hi></p>

<p rend="gatha1"> ‘Kuto nu āgacchasi devavaṇṇi, obhāsayaṃ sabbadisā candimāva;</p>

<p rend="gathalast">Akkhāhi me pucchito nāmagottaṃ, kathaṃ taṃ jānanti manussaloke’’’ti.</p>

<p rend="bodytext">Tattha <hi rend="bold">byathitamānaso</hi>ti bhītacitto. <hi rend="bold">Kuto nū</hi>ti kacci nu kho vijjādharo bhaveyyāti maññamāno avanditvāva evaṃ pucchi.</p>

<p rend="bodytext">Atha <pb ed="M" n="7.0136" /> so ‘‘ayaṃ rājā ‘paraloko natthī’ti maññati, paralokamevassa tāva ācikkhissāmī’’ti cintetvā gāthamāha –</p>

<p rend="hangnum" n="22:1294"><hi rend="paranum">22:1294</hi><hi rend="dot">.</hi></p>

<p rend="gatha1"> ‘‘Ahañhi devato idāni emi, obhāsayaṃ sabbadisā candimāva;</p>

<p rend="gathalast">Akkhāmi te pucchito nāmagottaṃ, jānanti maṃ nārado kassapo cā’’ti.</p>

<p rend="bodytext">Tattha <hi rend="bold">devato</hi>ti devalokato. <hi rend="bold">Nārado kassapo cā</hi>ti maṃ nāmena nārado, gottena kassapoti jānanti.</p>

<p rend="bodytext">Atha rājā ‘‘imaṃ pacchāpi paralokaṃ pucchissāmi, iddhiyā laddhakāraṇaṃ tāva pucchissāmī’’ti cintetvā gāthamāha –</p>

<p rend="hangnum" n="22:1295"><hi rend="paranum">22:1295</hi><hi rend="dot">.</hi></p>

<p rend="gatha1"> ‘‘Accherarūpaṃ tava yādisañca, vehāyasaṃ gacchasi tiṭṭhasī ca;</p>

<p rend="gathalast">Pucchāmi taṃ nārada etamatthaṃ, atha kena vaṇṇena tavāyamiddhī’’ti.</p>

<p rend="bodytext">Tattha <pb ed="V" n="7.0133" /><hi rend="bold">yādisañcā</hi>ti yādisañca tava saṇṭhānaṃ, yañca tvaṃ ākāse gacchasi tiṭṭhasi ca, idaṃ acchariyajātaṃ.</p>

<p rend="bodytext">Nārado <pb ed="P" n="6.0244" /> āha –</p>

<p rend="hangnum" n="22:1296"><hi rend="paranum">22:1296</hi><hi rend="dot">.</hi></p>

<p rend="gatha1"> ‘‘Saccañca dhammo ca damo ca cāgo, guṇā mamete pakatā purāṇā;</p>

<p rend="gathalast">Teheva dhammehi susevitehi, manojalo yena kāmaṃ gatosmī’’ti.</p>

<p rend="bodytext">Tattha <hi rend="bold">sacca</hi>nti musāvādavirahitaṃ vacīsaccaṃ. <hi rend="bold">Dhammo</hi>ti tividhasucaritadhammo ceva kasiṇaparikammajhānadhammo ca. <hi rend="bold">Damo</hi>ti indriyadamanaṃ. <hi rend="bold">Cāgo</hi>ti kilesapariccāgo ca deyyadhammapariccāgo ca. <hi rend="bold">Mamete guṇā</hi>ti mama ete guṇasampayuttā guṇasahagatā. <hi rend="bold">Pakatā purāṇā</hi>ti mayā purimabhave katāti dasseti. <hi rend="bold">‘‘Teheva dhammehi susevitehī’’</hi>ti te sabbe guṇe susevite paricārite dasseti. <hi rend="bold">Manojavo</hi>ti iddhiyā <pb ed="M" n="7.0137" /> kāraṇena paṭiladdho. <hi rend="bold">Yena kāmaṃ gatosmī</hi>ti yena devaṭṭhāne ca manussaṭṭhāne ca gantuṃ icchanaṃ, tena gatosmīti attho.</p>

<p rend="bodytext">Rājā evaṃ tasmiṃ kathentepi micchādassanassa gahitattā paralokaṃ asaddahanto ‘‘atthi nu kho puññavipāko’’ti vatvā gāthamāha –</p>

<p rend="hangnum" n="22:1297"><hi rend="paranum">22:1297</hi><hi rend="dot">.</hi></p>

<p rend="gatha1"> ‘‘Accheramācikkhasi puññasiddhiṃ, sace hi etehi yathā vadesi;</p>

<p rend="gathalast">Pucchāmi taṃ nārada etamatthaṃ, puṭṭho ca me sādhu viyākarohī’’ti.</p>

<p rend="bodytext">Tattha <hi rend="bold">puññasiddhi</hi>nti puññānaṃ siddhiṃ phaladāyakattaṃ ācikkhanto acchariyaṃ ācikkhasi.</p>

<p rend="bodytext">Nārado āha –</p>

<p rend="hangnum" n="22:1298"><hi rend="paranum">22:1298</hi><hi rend="dot">.</hi></p>

<p rend="gatha1"> ‘‘Pucchassu maṃ rāja tavesa attho, yaṃ saṃsayaṃ kuruse bhūmipāla;</p>

<p rend="gathalast">Ahaṃ taṃ nissaṃsayataṃ gamemi, nayehi ñāyehi ca hetubhī cā’’ti.</p>

<p rend="bodytext">Tattha <hi rend="bold">tavesa attho</hi>ti pucchitabbako nāma tava esa attho. <hi rend="bold">Yaṃ saṃsaya</hi>nti yaṃ kismiñcideva <pb ed="V" n="7.0134" /> atthe saṃsayaṃ karosi, taṃ maṃ puccha. <hi rend="bold">Nissaṃsayata</hi>nti ahaṃ taṃ nissaṃsayabhāvaṃ gamemi. <hi rend="bold">Nayehī</hi>ti kāraṇavacanehi. <hi rend="bold">Ñāyehī</hi>ti ñāṇehi. <hi rend="bold">Hetubhī</hi>ti paccayehi, paṭiññāmatteneva avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi ca taṃ nissaṃsayaṃ karissāmīti attho.</p>

<p rend="bodytext">Rājā <pb ed="P" n="6.0245" /> āha –</p>

<p rend="hangnum" n="22:1299"><hi rend="paranum">22:1299</hi><hi rend="dot">.</hi></p>

<p rend="gatha1"> ‘‘Pucchāmi taṃ nārada etamatthaṃ, puṭṭho ca me nārada mā musā bhaṇi;</p>

<p rend="gathalast">Atthi nu devā pitaro nu atthi, loko paro atthi jano yamāhū’’ti.</p>

<p rend="bodytext">Tattha <hi rend="bold">jano yamāhū</hi>ti yaṃ jano evamāha – ‘‘atthi devā, atthi pitaro, atthi paro loko’’ti, taṃ sabbaṃ atthi nu khoti pucchati.</p>

<p rend="bodytext">Nārado <pb ed="M" n="7.0138" /> āha –</p>

<p rend="hangnum" n="22:1300"><hi rend="paranum">22:1300</hi><hi rend="dot">.</hi></p>

<p rend="gatha1"> ‘‘Attheva devā pitaro ca atthi, loko paro atthi jano yamāhu;</p>

<p rend="gathalast">Kāmesu giddhā ca narā pamūḷhā, lokaṃ paraṃ na vidū mohayuttā’’ti.</p>

<p rend="bodytext">Tattha <hi rend="bold">attheva devā</hi>ti mahārāja, devā ca pitaro ca atthi, yampi jano paralokamāha, sopi attheva. <hi rend="bold">Na vidū</hi>ti kāmagiddhā pana mohamūḷhā janā paralokaṃ na vidanti na jānantīti.</p>

<p rend="bodytext">Taṃ sutvā rājā parihāsaṃ karonto evamāha –</p>

<p rend="hangnum" n="22:1301"><hi rend="paranum">22:1301</hi><hi rend="dot">.</hi></p>

<p rend="gatha1"> ‘‘Atthīti ce nārada saddahāsi, nivesanaṃ paraloke matānaṃ;</p>

<p rend="gathalast">Idheva me pañca satāni dehi, dassāmi te paraloke sahassa’’nti.</p>

<p rend="bodytext">Tattha <hi rend="bold">nivesana</hi>nti nivāsaṭṭhānaṃ. <hi rend="bold">Pañca satānī</hi>ti pañca kahāpaṇasatāni.</p>

<p rend="bodytext">Atha naṃ mahāsatto parisamajjheyeva garahanto āha –</p>

<p rend="hangnum" n="22:1302"><hi rend="paranum">22:1302</hi><hi rend="dot">.</hi></p>

<p rend="gatha1"> ‘‘Dajjemu <pb ed="V" n="7.0135" /> kho pañca satāni bhoto, jaññāmu ce sīlavantaṃ vadaññuṃ;</p>

<p rend="gathalast">Luddaṃ taṃ bhontaṃ niraye vasantaṃ, ko codaye paraloke sahassaṃ.</p>

<p rend="hangnum" n="22:1303"><hi rend="paranum">22:1303</hi><hi rend="dot">.</hi></p>

<p rend="gatha1"> ‘‘Idheva yo hoti adhammasīlo, pāpācāro alaso luddakammo;</p>

<p rend="gathalast">Na paṇḍitā tasmiṃ iṇaṃ dadanti, na hi āgamo hoti tathāvidhamhā.</p>

<p rend="hangnum" n="22:1304"><hi rend="paranum">22:1304</hi><hi rend="dot">.</hi></p>

<p rend="gatha1"> ‘‘Dakkhañca <pb ed="P" n="6.0246" /> posaṃ manujā viditvā, uṭṭhānakaṃ sīlavantaṃ vadaññuṃ;</p>

<p rend="gathalast">Sayameva bhogehi nimantayanti, kammaṃ karitvā puna māharesī’’ti.</p>

<p rend="bodytext">Tattha <pb ed="M" n="7.0139" /><hi rend="bold">jaññāmu ce</hi>ti yadi mayaṃ bhavantaṃ ‘‘sīlavā esa vadaññū, dhammikasamaṇabrāhmaṇānaṃ imasmiṃ kāle iminā nāmatthoti jānitvā tassa tassa kiccassa kārako vadaññū’’ti jāneyyāma. Atha te vaḍḍhiyā pañca satāni dadeyyāma, tvaṃ pana luddo sāhasiko micchādassanaṃ gahetvā dānasālaṃ viddhaṃsetvā paradāresu aparajjhasi, ito cuto niraye uppajjissasi, evaṃ luddaṃ taṃ niraye vasantaṃ bhontaṃ tattha gantvā ko ‘‘sahassaṃ me dehī’’ti codessati. <hi rend="bold">Tathāvidhamhā</hi>ti tādisā purisā dinnassa iṇassa puna āgamo nāma na hoti. <hi rend="bold">Dakkha</hi>nti dhanuppādanakusalaṃ. <hi rend="bold">Puna māharesī</hi>ti attano kammaṃ karitvā dhanaṃ uppādetvā puna amhākaṃ santakaṃ āhareyyāsi, mā nikkammo vasīti sayameva bhogehi nimantayantīti.</p>

<p rend="bodytext">Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā ‘‘mahiddhiko devopi ajja rājānaṃ micchādassanaṃ vissajjāpessatī’’ti sakalanagaraṃ ekakolāhalaṃ ahosi. Mahāsattassānubhāvena tadā sattayojanikāya mithilāya tassa dhammadesanaṃ assuṇanto nāma nāhosi. Atha mahāsatto ‘‘ayaṃ rājā ativiya daḷhaṃ micchādassanaṃ gaṇhi, nirayabhayena naṃ santajjetvā micchādiṭṭhiṃ vissajjāpetvā puna devalokena assāsessāmī’’ti cintetvā ‘‘mahārāja, sace diṭṭhiṃ na vissajjessasi, evaṃ anantadukkhaṃ nirayaṃ gamissasī’’ti vatvā nirayakathaṃ paṭṭhapesi –</p>

<p rend="hangnum" n="22:1305"><hi rend="paranum">22:1305</hi><hi rend="dot">.</hi></p>

<p rend="gatha1"> ‘‘Ito cuto dakkhasi tattha rāja, kākolasaṅghehi vikassamānaṃ;</p>

<p rend="gatha2">Taṃ khajjamānaṃ niraye vasantaṃ, kākehi gijjhehi ca senakehi;</p>

<p rend="gathalast">Sañchinnagattaṃ ruhiraṃ savantaṃ, ko codaye paraloke sahassa’’nti.</p>

<p rend="bodytext">Tattha <pb ed="V" n="7.0136" /><hi rend="bold">kākolasaṅghehī</hi>ti lohatuṇḍehi kākasaṅghehi. <hi rend="bold">Vikassamāna</hi>nti attānaṃ ākaḍḍhiyamānaṃ tattha niraye passissasi. <hi rend="bold">Ta</hi>nti taṃ bhavantaṃ.</p>

<p rend="bodytext">Taṃ <pb ed="P" n="6.0247" /><pb ed="M" n="7.0140" /> pana kākolanirayaṃ vaṇṇetvā ‘‘sacepi ettha na nibbattissasi, lokantaraniraye nibbattissasī’’ti vatvā taṃ nirayaṃ dassetuṃ gāthamāha –</p>

<p rend="hangnum" n="22:1306"><hi rend="paranum">22:1306</hi><hi rend="dot">.</hi></p>

<p rend="gatha1"> ‘‘Andhaṃtamaṃ tattha na candasūriyā, nirayo sadā tumulo ghorarūpo;</p>

<p rend="gathalast">Sā neva rattī na divā paññāyati, tathāvidhe ko vicare dhanatthiko’’ti.</p>

<p rend="bodytext">Tattha <hi rend="bold">andhaṃ tama</hi>nti mahārāja, yamhi lokantaraniraye micchādiṭṭhikā nibbattanti, tattha cakkhuviññāṇassa uppattinivāraṇaṃ andhatamaṃ. <hi rend="bold">Sadā tumulo</hi>ti so nirayo niccaṃ bahalandhakāro. <hi rend="bold">Ghorarūpo</hi>ti bhīsanakajātiko. <hi rend="bold">Sā neva rattī</hi>ti yā idha ratti divā ca, sā neva tattha paññāyati. <hi rend="bold">Ko vicare</hi>ti ko uddhāraṃ sodhento vicarissati.</p>

<p rend="bodytext">Tampissa lokantaranirayaṃ vitthārena vaṇṇetvā ‘‘mahārāja, micchādiṭṭhiṃ avissajjento na kevalaṃ etadeva, aññampi dukkhaṃ anubhavissasī’’ti dassento gāthamāha –</p>

<p rend="hangnum" n="22:1307"><hi rend="paranum">22:1307</hi><hi rend="dot">.</hi></p>

<p rend="gatha1"> ‘‘Sabalo ca sāmo ca duve suvānā, pavaddhakāyā balino mahantā;</p>

<p rend="gathalast">Khādanti dantehi ayomayehi, ito paṇunnaṃ paralokapatta’’nti.</p>

<p rend="bodytext">Tattha <hi rend="bold">ito paṇunna</hi>nti imamhā manussalokā cutaṃ. Parato nirayesupi eseva nayo. Tasmā sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva vitthāretvā tāsaṃ tāsaṃ gāthānaṃ anuttānāni padāni vaṇṇetabbāni.</p>

<p rend="hangnum" n="22:1308"><hi rend="paranum">22:1308</hi><hi rend="dot">.</hi></p>

<p rend="gatha1"> ‘‘Taṃ khajjamānaṃ niraye vasantaṃ, luddehi vāḷehi aghammigehi ca;</p>

<p rend="gathalast">Sañchinnagattaṃ ruhiraṃ savantaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">luddehī</hi>ti dāruṇehi. <hi rend="bold">Vāḷehī</hi>ti duṭṭhehi. <hi rend="bold">Aghammigehī</hi>ti aghāvahehi migehi, dukkhāvahehi sunakhehīti attho.</p>

<p rend="hangnum" n="22:1309"><hi rend="paranum">22:1309</hi><hi rend="dot">.</hi></p>

<p rend="gatha1"> ‘‘Usūhi <pb ed="V" n="7.0137" /><pb ed="P" n="6.0248" /><pb ed="M" n="7.0141" /> sattīhi ca sunisitāhi, hananti vijjhanti ca paccamittā;</p>

<p rend="gathalast">Kāḷūpakāḷā nirayamhi ghore, pubbe naraṃ dukkaṭakammakāri’’nti.</p>

<p rend="bodytext">Tattha <hi rend="bold">hananti vijjhanti cā</hi>ti jalitāya ayapathaviyaṃ pātetvā sakalasarīraṃ chiddāvachiddaṃ karontā paharanti ceva vijjhanti ca. <hi rend="bold">Kāḷūpakāḷā</hi>ti evaṃnāmakā nirayapālā. <hi rend="bold">Nirayamhī</hi>ti tasmiṃ tesaññeva vasena kāḷūpakāḷasaṅkhāte niraye. <hi rend="bold">Dukkaṭakammakāri</hi>nti micchādiṭṭhivasena dukkaṭānaṃ kammānaṃ kārakaṃ.</p>

<p rend="hangnum" n="22:1310"><hi rend="paranum">22:1310</hi><hi rend="dot">.</hi></p>

<p rend="gatha1"> ‘‘Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;</p>

<p rend="gathalast">Sañchinnagattaṃ ruhiraṃ savantaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">ta</hi>nti taṃ bhavantaṃ tattha niraye tathā haññamānaṃ. <hi rend="bold">Vajanta</hi>nti ito cito ca dhāvantaṃ. <hi rend="bold">Kucchismi</hi>nti kucchiyañca passe ca haññamānaṃ vijjhiyamānanti attho.</p>

<p rend="hangnum" n="22:1311"><hi rend="paranum">22:1311</hi><hi rend="dot">.</hi></p>

<p rend="gatha1"> ‘‘Sattī usū tomarabhiṇḍivālā, vividhāvudhā vassanti tattha devā;</p>

<p rend="gathalast">Patanti aṅgāramivaccimanto, silāsanī vassati luddakammeti.</p>

<p rend="bodytext">Tattha <hi rend="bold">aṅgāramivaccimanto</hi>ti jalitaaṅgārā viya accimantā āvudhavisesā patanti. <hi rend="bold">Silāsanī</hi>ti jalitasilāsani. <hi rend="bold">Vassati luddakamme</hi>ti yathā nāma deve vassante asani patati, evameva ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.</p>

<p rend="hangnum" n="22:1312"><hi rend="paranum">22:1312</hi><hi rend="dot">.</hi></p>

<p rend="gatha1"> ‘‘Uṇho ca vāto nirayamhi dussaho, na tamhi sukhaṃ labbhati ittarampi;</p>

<p rend="gathalast">Taṃ taṃ vidhāvantamalenamāturaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">ittarampī</hi>ti parittakampi. <hi rend="bold">Vidhāvanta</hi>nti vividhā dhāvantaṃ.</p>

<p rend="hangnum" n="22:1313"><hi rend="paranum">22:1313</hi><hi rend="dot">.</hi></p>

<p rend="gatha1"> ‘‘Sandhāvamānampi <pb ed="M" n="7.0142" /> rathesu yuttaṃ, sajotibhūtaṃ pathaviṃ kamantaṃ;</p>

<p rend="gathalast">Patodalaṭṭhīhi <pb ed="P" n="6.0249" /> sucodayantaṃ, ko codaye paraloke sahassa’’nti.</p>

<p rend="bodytext">Tattha <pb ed="V" n="7.0138" /><hi rend="bold">rathesu yutta</hi>nti vārena vāraṃ tesu jalitaloharathesu yuttaṃ. <hi rend="bold">Kamanta</hi>nti akkamamānaṃ. <hi rend="bold">Sucodayanta</hi>nti suṭṭhu codayantaṃ.</p>

<p rend="hangnum" n="22:1314"><hi rend="paranum">22:1314</hi><hi rend="dot">.</hi></p>

<p rend="gatha1"> ‘‘Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;</p>

<p rend="gathalast">Sañchinnagattaṃ ruhiraṃ savantaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">tamāruhanta</hi>nti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.</p>

<p rend="hangnum" n="22:1315"><hi rend="paranum">22:1315</hi><hi rend="dot">.</hi></p>

<p rend="gatha1"> ‘‘Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;</p>

<p rend="gathalast">Sudaḍḍhagattaṃ kapaṇaṃ rudantaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">sudaḍḍhagatta</hi>nti suṭṭhu daḍḍhasarīraṃ.</p>

<p rend="hangnum" n="22:1316"><hi rend="paranum">22:1316</hi><hi rend="dot">.</hi></p>

<p rend="gatha1"> ‘‘Abbhakūṭasamā uccā, kaṇṭakanicitā dumā;</p>

<p rend="gathalast">Ayomayehi tikkhehi, naralohitapāyibhī’’ti.</p>

<p rend="bodytext">Tattha <hi rend="bold">kaṇṭakanicitā</hi>ti jalitakaṇṭakehi citā. <hi rend="bold">‘‘Ayomayehī’’</hi>ti idaṃ yehi kaṇṭakehi ācitā, te dassetuṃ vuttaṃ.</p>

<p rend="hangnum" n="22:1317"><hi rend="paranum">22:1317</hi><hi rend="dot">.</hi></p>

<p rend="gatha1"> ‘‘Tamāruhanti nāriyo, narā ca paradāragū;</p>

<p rend="gathalast">Coditā sattihatthehi, yamaniddesakāribhī’’ti.</p>

<p rend="bodytext">Tattha <hi rend="bold">tamāruhantī</hi>ti taṃ evarūpaṃ simbalirukkhaṃ āruhanti. <hi rend="bold">Yamaniddesakāribhī</hi>ti yamassa vacanakarehi, nirayapālehīti attho.</p>

<p rend="hangnum" n="22:1318"><hi rend="paranum">22:1318</hi><hi rend="dot">.</hi></p>

<p rend="gatha1"> ‘‘Tamāruhantaṃ <pb ed="M" n="7.0143" /> nirayaṃ, simbaliṃ ruhiramakkhitaṃ;</p>

<p rend="gathalast">Vidaḍḍhakāyaṃ vitacaṃ, āturaṃ gāḷhavedanaṃ.</p>

<p rend="hangnum" n="22:1319"><hi rend="paranum">22:1319</hi><hi rend="dot">.</hi></p>

<p rend="gatha1"> ‘‘Passasantaṃ <pb ed="V" n="7.0139" /> muhuṃ uṇhaṃ, pubbakammāparādhikaṃ;</p>

<p rend="gathalast">Dumagge vitacaṃ gattaṃ, ko taṃ yāceyya taṃ dhana’’nti.</p>

<p rend="bodytext">Tattha <hi rend="bold">vidaḍḍhakāya</hi>nti vihiṃsitakāyaṃ. <hi rend="bold">Vitaca</hi>nti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.</p>

<p rend="hangnum" n="22:1320"><hi rend="paranum">22:1320</hi><hi rend="dot">.</hi></p>

<p rend="gatha1"> ‘‘Abbhakūṭasamā <pb ed="P" n="6.0250" /> uccā, asipattācitā dumā;</p>

<p rend="gathalast">Ayomayehi tikkhehi, naralohitapāyibhī’’ti.</p>

<p rend="bodytext">Tattha <hi rend="bold">asipattācitā</hi>ti asimayehi pattehi citā.</p>

<p rend="hangnum" n="22:1321"><hi rend="paranum">22:1321</hi><hi rend="dot">.</hi></p>

<p rend="gatha1"> ‘‘Tamāruhantaṃ asipattapādapaṃ, asīhi tikkhehi ca chijjamānaṃ;</p>

<p rend="gathalast">Sañchinnagattaṃ ruhiraṃ savantaṃ, ko codaye paraloke sahassa’’nti.</p>

<p rend="bodytext">Tattha <hi rend="bold">tamāruhanta</hi>nti taṃ bhavantaṃ nirayapālānaṃ āvudhapahāre asahitvā āruhantaṃ.</p>

<p rend="hangnum" n="22:1322"><hi rend="paranum">22:1322</hi><hi rend="dot">.</hi></p>

<p rend="gatha1"> ‘‘Tato nikkhantamattaṃ taṃ, asipattācitā dumā;</p>

<p rend="gathalast">Sampatitaṃ vetaraṇiṃ, ko taṃ yāceyya taṃ dhana’’nti.</p>

<p rend="bodytext">Tattha <hi rend="bold">sampatita</hi>nti patitaṃ.</p>

<p rend="hangnum" n="22:1323"><hi rend="paranum">22:1323</hi><hi rend="dot">.</hi></p>

<p rend="gatha1"> ‘‘Kharā khārodikā tattā, duggā vetaraṇī nadī;</p>

<p rend="gathalast">Ayopokkharasañchannā, tikkhā pattehi sandati’’.</p>

<p rend="bodytext">Tattha <hi rend="bold">kharā</hi>ti pharusā. <hi rend="bold">Ayopokkharasañchannā</hi>ti ayomayehi tikhiṇapariyantehi pokkharapattehi sañchannā. <hi rend="bold">Pattehī</hi>ti tehi pattehi sā nadī tikkhā hutvā sandati.</p>

<p rend="hangnum" n="22:1324"><hi rend="paranum">22:1324</hi><hi rend="dot">.</hi></p>

<p rend="gatha1"> ‘‘Tattha sañchinnagattaṃ taṃ, vuyhantaṃ ruhiramakkhitaṃ;</p>

<p rend="gathalast">Vetaraññe anālambe, ko taṃ yāceyya taṃ dhana’’nti.</p>

<p rend="bodytext">Tattha <pb ed="V" n="7.0140" /><hi rend="bold">vetaraññe</hi>ti vetaraṇīudake.</p>

<p rend="bodytext">Imaṃ <pb ed="M" n="7.0144" /> pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –</p>

<p rend="hangnum" n="22:1325"><hi rend="paranum">22:1325</hi><hi rend="dot">.</hi></p>

<p rend="gatha1"> ‘‘Vedhāmi rukkho viya chijjamāno, disaṃ na jānāmi pamūḷhasañño;</p>

<p rend="gathalast">Bhayānutappāmi mahā ca me bhayā, sutvāna kathā tava bhāsitā ise.</p>

<p rend="hangnum" n="22:1326"><hi rend="paranum">22:1326</hi><hi rend="dot">.</hi></p>

<p rend="gatha1"> ‘‘Āditte vārimajjhaṃva, dīpaṃvoghe mahaṇṇave;</p>

<p rend="gathalast">Andhakāreva pajjoto, tvaṃ nosi saraṇaṃ ise.</p>

<p rend="hangnum" n="22:1327"><hi rend="paranum">22:1327</hi><hi rend="dot">.</hi></p>

<p rend="gatha1"> ‘‘Atthañca <pb ed="P" n="6.0251" /> dhammaṃ anusāsa maṃ ise, atītamaddhā aparādhitaṃ mayā;</p>

<p rend="gathalast">Ācikkha me nārada suddhimaggaṃ, yathā ahaṃ no nirayaṃ pateyya’’nti.</p>

<p rend="bodytext">Tattha <hi rend="bold">bhayānutappāmī</hi>ti attanā katassa pāpassa bhayena anutappāmi. <hi rend="bold">Mahā ca me bhayā</hi>ti mahantañca me nirayabhayaṃ uppannaṃ. <hi rend="bold">Dipaṃvoghe</hi>ti dīpaṃva oghe. Idaṃ vuttaṃ hoti – āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ dīpaṃ viya andhakāragatānaṃ pajjoto viya ca tvaṃ no ise saraṇaṃ bhava. <hi rend="bold">Atītamaddhā aparādhitaṃ mayā</hi>ti ekaṃsena mayā atītaṃ kammaṃ aparādhitaṃ virādhitaṃ, kusalaṃ atikkamitvā akusalameva katanti.</p>

<p rend="bodytext">Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –</p>

<p rend="hangnum" n="22:1328"><hi rend="paranum">22:1328</hi><hi rend="dot">.</hi></p>

<p rend="gatha1"> ‘‘Yathā ahū dhataraṭṭho, vessāmitto aṭṭhako yāmataggi;</p>

<p rend="gathalast">Usindaro cāpi sivī ca rājā, paricārakā samaṇabrāhmaṇānaṃ.</p>

<p rend="hangnum" n="22:1329"><hi rend="paranum">22:1329</hi><hi rend="dot">.</hi></p>

<p rend="gatha1"> ‘‘Ete caññe ca rājāno, ye saggavisayaṃ gatā;</p>

<p rend="gathalast">Adhammaṃ parivajjetvā, dhammaṃ cara mahīpati.</p>

<p rend="hangnum" n="22:1330"><hi rend="paranum">22:1330</hi><hi rend="dot">.</hi></p>

<p rend="gatha1"> ‘‘Annahatthā <pb ed="V" n="7.0141" /><pb ed="M" n="7.0145" /> ca te byamhe, ghosayantu pure tava;</p>

<p rend="gatha2">‘Ko chāto ko ca tasito, ko mālaṃ ko vilepanaṃ;</p>

<p rend="gathalast">Nānārattānaṃ vatthānaṃ, ko naggo paridahissati.</p>

<p rend="hangnum" n="22:1331"><hi rend="paranum">22:1331</hi><hi rend="dot">.</hi></p>

<p rend="gatha1"> ‘Ko panthe chattamāneti, pādukā ca mudū subhā’;</p>

<p rend="gathalast">Iti sāyañca pāto ca, ghosayantu pure tava.</p>

<p rend="hangnum" n="22:1332"><hi rend="paranum">22:1332</hi><hi rend="dot">.</hi></p>

<p rend="gatha1"> ‘‘Jiṇṇaṃ posaṃ gavāssañca, māssu yuñja yathā pure;</p>

<p rend="gathalast">Parihārañca dajjāsi, adhikārakato balī’’ti.</p>

<p rend="bodytext">Tattha <hi rend="bold">ete cā</hi>ti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṃ caritvā saggavisayaṃ gatā, evaṃ tvampi adhammaṃ parivajjetvā dhammaṃ cara. <hi rend="bold">Ko chāto</hi>ti mahārāja, tava byamhe pure rājanivesane ceva nagare ca annahatthā purisā ‘‘ko chāto, ko tasito’’ti tesaṃ dātukāmatāya ghosentu. <hi rend="bold">Ko māla</hi>nti ko mālaṃ icchati, ko <pb ed="P" n="6.0252" /> vilepanaṃ icchati, nānārattānaṃ vatthānaṃ yaṃ yaṃ icchati, taṃ taṃ ko naggo paridahissatīti ghosentu. <hi rend="bold">Ko panthe chattamānetī</hi>ti ko panthe chattaṃ dhārayissati. <hi rend="bold">Pādukā cā</hi>ti upāhanā ca mudū subhā ko icchati.</p>

<p rend="bodytext"><hi rend="bold">Jiṇṇaṃ posa</hi>nti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṃ kātuṃ na sakkoti, yepi te gavāssādayo jiṇṇatāya kammaṃ kātuṃ na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni kātuṃ na sakkonti. <hi rend="bold">Parihārañcā</hi>ti idha parivāro ‘‘parihāro’’ti vutto. Idaṃ vuttaṃ hoti – yo ca te balī hutvā adhikārakato pubbe katūpakāro hoti, tassa jarājiṇṇakāle yathāporāṇaparivāraṃ dadeyyāsi. Asappurisā hi attano upakārakānaṃ upakāraṃ kātuṃ samatthakāleyeva sammānaṃ karonti, samatthakāle pana na olokenti. Sappurisā pana asamatthakālepi tesaṃ tatheva sakkāraṃ karonti, tasmā tuvampi evaṃ kareyyāsīti.</p>

<p rend="bodytext">Iti <pb ed="M" n="7.0146" /> mahāsatto rañño dānakathañca sīlakathañca kathetvā idāni yasmā ayaṃ rājā attano <pb ed="V" n="7.0142" /> attabhāve rathena upametvā vaṇṇiyamāne tussissati, tasmāssa sabbakāmaduharathopamāya dhammaṃ desento āha –</p>

<p rend="hangnum" n="22:1333"><hi rend="paranum">22:1333</hi><hi rend="dot">.</hi></p>

<p rend="gatha1"> ‘‘Kāyo te rathasaññāto, manosārathiko lahu;</p>

<p rend="gathalast">Avihiṃsāsāritakkho, saṃvibhāgapaṭicchado.</p>

<p rend="hangnum" n="22:1334"><hi rend="paranum">22:1334</hi><hi rend="dot">.</hi></p>

<p rend="gatha1"> ‘‘Pādasaññamanemiyo, hatthasaññamapakkharo;</p>

<p rend="gathalast">Kucchisaññamanabbhanto, vācāsaññamakūjano.</p>

<p rend="hangnum" n="22:1335"><hi rend="paranum">22:1335</hi><hi rend="dot">.</hi></p>

<p rend="gatha1"> ‘‘Saccavākyasamattaṅgo, apesuññasusaññato;</p>

<p rend="gathalast">Girāsakhilanelaṅgo, mitabhāṇisilesito.</p>

<p rend="hangnum" n="22:1336"><hi rend="paranum">22:1336</hi><hi rend="dot">.</hi></p>

<p rend="gatha1"> ‘‘Saddhālobhasusaṅkhāro, nivātañjalikubbaro;</p>

<p rend="gathalast">Athaddhatānatīsāko, sīlasaṃvaranandhano.</p>

<p rend="hangnum" n="22:1337"><hi rend="paranum">22:1337</hi><hi rend="dot">.</hi></p>

<p rend="gatha1"> ‘‘Akkodhanamanugghātī, dhammapaṇḍarachattako;</p>

<p rend="gathalast">Bāhusaccamapālambo, ṭhitacittamupādhiyo.</p>

<p rend="hangnum" n="22:1338"><hi rend="paranum">22:1338</hi><hi rend="dot">.</hi></p>

<p rend="gatha1"> ‘‘Kālaññutācittasāro, vesārajjatidaṇḍako;</p>

<p rend="gathalast">Nivātavuttiyottako, anatimānayugo lahu.</p>

<p rend="hangnum" n="22:1339"><hi rend="paranum">22:1339</hi><hi rend="dot">.</hi></p>

<p rend="gatha1"> ‘‘Alīnacittasanthāro, vuddhisevī rajohato;</p>

<p rend="gathalast">Satipatodo dhīrassa, dhiti yogo ca rasmiyo.</p>

<p rend="hangnum" n="22:1340"><hi rend="paranum">22:1340</hi><hi rend="dot">.</hi></p>

<p rend="gatha1"> ‘‘Mano dantaṃ pathaṃ neti, samadantehi vāhibhi;</p>

<p rend="gathalast">Icchā lobho ca kummaggo, ujumaggo ca saṃyamo.</p>

<p rend="hangnum" n="22:1341"><hi rend="paranum">22:1341</hi><hi rend="dot">.</hi></p>

<p rend="gatha1"> ‘‘Rūpe <pb ed="P" n="6.0253" /> sadde rase gandhe, vāhanassa padhāvato;</p>

<p rend="gathalast">Paññā ākoṭanī rāja, tattha attāva sārathi.</p>

<p rend="hangnum" n="22:1342"><hi rend="paranum">22:1342</hi><hi rend="dot">.</hi></p>

<p rend="gatha1"> ‘‘Sace <pb ed="V" n="7.0143" /> etena yānena, samacariyā daḷhā dhiti;</p>

<p rend="gathalast">Sabbakāmaduho rāja, na jātu nirayaṃ vaje’’ti.</p>

<p rend="bodytext">Tattha <pb ed="M" n="7.0147" /><hi rend="bold">rathasaññāto</hi>ti mahārāja, tava kāyo rathoti saññāto hotu. <hi rend="bold">Manosārathiko</hi>ti manasaṅkhātena kusalacittena sārathinā samannāgato. <hi rend="bold">Lahū</hi>ti vigatathinamiddhatāya sallahuko. <hi rend="bold">Avihiṃsāsāritakkho</hi>ti avihiṃsāmayena sāritena suṭṭhu pariniṭṭhitena akkhena samannāgato. <hi rend="bold">Saṃvibhāgapaṭicchado</hi>ti dānasaṃvibhāgamayena paṭicchadena samannāgato. <hi rend="bold">Pādasaññamanemiyo</hi>ti pādasaṃyamamayāya nemiyā samannāgato. <hi rend="bold">Hatthasaññamapakkharo</hi>ti hatthasaṃyamamayena pakkharena samannāgato. <hi rend="bold">Kucchisaññamanabbhanto</hi>ti kucchisaṃyamasaṅkhātena mitabhojanamayena telena abbhanto. ‘‘Abbhañjitabbo nābhi hotū’’tipi pāṭho. <hi rend="bold">Vācāsaññamakūjano</hi>ti vācāsaṃyamena akūjano.</p>

<p rend="bodytext"><hi rend="bold">Saccavākyasamattaṅgo</hi>ti saccavākyena paripuṇṇaaṅgo akhaṇḍarathaṅgo. <hi rend="bold">Apesuññasusaññato</hi>ti apesuññena suṭṭhu saññato samussito. <hi rend="bold">Girāsakhilanelaṅgo</hi>ti sakhilāya saṇhavācāya niddosaṅgo maṭṭharathaṅgo. <hi rend="bold">Mitabhāṇisilesito</hi> mitabhāṇasaṅkhātena silesena suṭṭhu sambandho. <hi rend="bold">Saddhālobhasusaṅkhāro</hi>ti kammaphalasaddahanasaddhāmayena ca alobhamayena ca sundarena alaṅkārena samannāgato. <hi rend="bold">Nivātañjalikubbaro</hi>ti sīlavantānaṃ nivātamayena ceva añjalikammamayena ca kubbarena samannāgato. <hi rend="bold">Athaddhatānatīsāko</hi>ti sakhilasammodabhāvasaṅkhātāya athaddhatāya anataīso, thokanataīsoti attho. <hi rend="bold">Sīlasaṃvaranandhano</hi>ti akhaṇḍapañcasīlacakkhundriyādisaṃvarasaṅkhātāya nandhanarajjuyā samannāgato.</p>

<p rend="bodytext"><hi rend="bold">Akkodhanamanugghātī</hi>ti akkodhanabhāvasaṅkhātena anugghātena samannāgato. <hi rend="bold">Dhammapaṇḍara-chattako</hi>ti dasakusaladhammasaṅkhātena paṇḍaracchattena samannāgato. <hi rend="bold">Bāhusaccamapālambo</hi>ti atthasannissitabahussutabhāvamayena apālambena samannāgato. <hi rend="bold">Ṭhitacittamupādhiyo</hi>ti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato. <hi rend="bold">Kālaññutācittasāro</hi>ti ‘‘ayaṃ dānassa dinnakālo, ayaṃ sīlassa rakkhanakālo’’ti evaṃ kālaññutāsaṅkhātena kālaṃ jānitvā katena cittena <pb ed="M" n="7.0148" /> kusalasārena samannāgato. Idaṃ vuttaṃ hoti – yathā, mahārāja, rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca icchitabbaṃ, evañhi so ratho addhānakkhamo hoti, evaṃ tavapi kāyaratho kālaṃ jānitvā katena cittena parisuddhena dānādikusalasārena samannāgato hotūti. <hi rend="bold">Vesārajjatidaṇḍako</hi>ti parisamajjhe kathentassapi visāradabhāvasaṅkhātena tidaṇḍena <pb ed="V" n="7.0144" /> samannāgato. <hi rend="bold">Nivātavuttiyottako</hi>ti ovāde pavattanasaṅkhātena mudunā dhurayottena samannāgato <pb ed="P" n="6.0254" />. Mudunā hi dhurayottena baddharathaṃ sindhavā sukhaṃ vahanti, evaṃ tava kāyarathopi paṇḍitānaṃ ovādappavattitāya ābaddho sukhaṃ yātūti attho. <hi rend="bold">Anatimānayugo lahū</hi>ti anatimānasaṅkhātena lahukena yugena samannāgato.</p>

<p rend="bodytext"><hi rend="bold">Alīnacittasanthāro</hi>ti yathā ratho nāma dantamayena uḷārena santhārena sobhati, evaṃ tava kāyarathopi dānādinā alīnaasaṅkuṭitacittasanthāro hotu. <hi rend="bold">Vuddhisevī rajohato</hi>ti yathā ratho nāma visamena rajuṭṭhānamaggena gacchanto rajokiṇṇo na sobhati, samena virajena maggena gacchanto sobhati, evaṃ tava kāyarathopi paññāvuddhisevitāya samatalaṃ ujumaggaṃ paṭipajjitvā hatarajo hotu. <hi rend="bold">Satipatodo dhīrassā</hi>ti paṇḍitassa tava tasmiṃ kāyarathe supatiṭṭhitasatipatodo hotu. <hi rend="bold">Dhiti yogo ca rasmiyo</hi>ti abbocchinnavīriyasaṅkhātā dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā thirā rasmiyo hontu. <hi rend="bold">Mano dantaṃ pathaṃ neti, samadantehi vāhibhī</hi>ti yathā ratho nāma visamadantehi sindhavehi uppathaṃ yāti, samadantehi samasikkhitehi yutto ujupathameva anveti, evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti. Tasmā sudantaṃ ācārasampannaṃ cittaṃ tava kāyarathassa sindhavakiccaṃ sādhetu. <hi rend="bold">Icchālobho cā</hi>ti appattesu vatthūsu icchā, pattesu lobhoti ayaṃ icchā ca lobho ca kummaggo nāma. Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena vā pavatto sīlasaṃyamo ujumaggo nāma. So tava kāyarathassa maggo hotu.</p>

<p rend="bodytext"><hi rend="bold">Rūpe</hi>ti <pb ed="M" n="7.0149" /> etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu. Sā hi taṃ uppathagamanato nivāretvā ujuṃ sucaritamaggaṃ āropessati. <hi rend="bold">Tattha attāva sārathī</hi>ti tasmiṃ pana te kāyarathe añño sārathi nāma natthi, tava attāva sārathi hotu. <hi rend="bold">Sace etena yānenā</hi>ti mahārāja, yassetaṃ evarūpaṃ yānaṃ sace atthi, etena yānena. <hi rend="bold">Samacariyā daḷhā dhitī</hi>ti yassa samacariyā ca dhiti ca daḷhā hoti thirā, so etena yānena yasmā esa ratho sabbakāmaduho rāja, yathādhippete sabbakāme deti, tasmā na jātu nirayaṃ vaje, ekaṃsenetaṃ dhārehi, evarūpena yānena nirayaṃ na gacchasīti attho. Iti kho, mahārāja, yaṃ maṃ avaca ‘‘ācikkha me, nārada, suddhimaggaṃ, yathā ahaṃ no niraye pateyya’’nti, ayaṃ te so mayā anekapariyāyena akkhātoti.</p>

<p rend="bodytext">Evamassa <pb ed="V" n="7.0145" /> dhammaṃ desetvā micchādiṭṭhiṃ jahāpetvā sīle patiṭṭhāpetvā ‘‘ito paṭṭhāya pāpamitte pahāya kalyāṇamitte upasaṅkama, niccaṃ appamatto hohī’’ti ovādaṃ datvā rājadhītu guṇaṃ vaṇṇetvā rājaparisāya <pb ed="P" n="6.0255" /> ca rājorodhānañca ovādaṃ datvā mahantenānubhāvena tesaṃ passantānaññeva brahmalokaṃ gato.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi mayā diṭṭhijālaṃ bhinditvā uruvelakassapo damitoyevā’’ti vatvā jātakaṃ samodhānento imā gāthā abhāsi –</p>

<p rend="hangnum" n="22:1343"><hi rend="paranum">22:1343</hi><hi rend="dot">.</hi></p>

<p rend="gatha1"> ‘‘Alāto devadattosi, sunāmo āsi bhaddaji;</p>

<p rend="gathalast">Vijayo sāriputtosi, moggallānosi bījako.</p>

<p rend="hangnum" n="22:1344"><hi rend="paranum">22:1344</hi><hi rend="dot">.</hi></p>

<p rend="gatha1"> ‘‘Sunakkhatto licchaviputto, guṇo āsi acelako;</p>

<p rend="gathalast">Ānando sā rucā āsi, yā rājānaṃ pasādayi.</p>

<p rend="hangnum" n="22:1345"><hi rend="paranum">22:1345</hi><hi rend="dot">.</hi></p>

<p rend="gatha1"> ‘‘Uruvelakassapo rājā, pāpadiṭṭhi tadā ahu;</p>

<p rend="gathalast">Mahābrahmā bodhisatto, evaṃ dhāretha jātaka’’nti.</p>

<p rend="centre">Mahānāradakassapajātakavaṇṇanā aṭṭhamā.</p>

<p rend="title">(546) 9. Vidhurajātakavaṇṇanā</p>

<p rend="centre">Catuposathakaṇḍaṃ</p>

<p rend="bodytext"><hi rend="bold">Paṇḍu</hi><pb ed="V" n="7.0146" /><pb ed="M" n="7.0151" /><hi rend="bold">kisiyāsi dubbalā</hi>ti idaṃ satthā jetavane viharanto attano paññāpāramiṃ ārabbha kathesi. Ekadivasañhi bhikkhū dhammasabhāyaṃ kathaṃ samuṭṭhāpesuṃ ‘‘āvuso, satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā amatagāmimaggaṃ paṭipādesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, yaṃ tathāgato paramābhisambodhippatto parappavādaṃ bhinditvā khattiyādayo dameyya. Purimabhavasmiñhi bodhiñāṇaṃ pariyesantopi tathāgato paññavā parappavādamaddanoyeva. Tathā hi ahaṃ vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ dāpesi’’nti vatvā tehi yācito atītaṃ āhari.</p>

<p rend="bodytext">Atīte kururaṭṭhe indapatthanagare dhanañcayakorabyo nāma rājā rajjaṃ kāresi. Vidhurapaṇḍito nāma amacco tassa atthadhammānusāsako ahosi. So madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya <pb ed="P" n="6.0256" /> attano madhuradhammadesanāya palobhetvā tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena yasena tasmiṃ nagare paṭivasi.</p>

<p rend="bodytext">Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ <pb ed="M" n="7.0152" /> caramānā aṅgaraṭṭhe <pb ed="V" n="7.0147" /> kālacampānagaraṃ patvā rājuyyāne vasitvā punadivase bhikkhāya nagaraṃ pavisiṃsu. Tattha cattāro sahāyakā kuṭumbikā tesaṃ iriyāpathesu pasīditvā vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena parivisitvā paṭiññaṃ gāhāpetvā uyyāneyeva vāsāpesuṃ. Te cattāro tāpasā catunnaṃ kuṭumbikānaṃ gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati, eko nāgabhavanaṃ, eko supaṇṇabhavanaṃ, eko korabyarañño migājinauyyānaṃ gacchati. Tesu yo devalokaṃ gantvā divāvihāraṃ karoti, so sakkassa yasaṃ oloketvā attano upaṭṭhākassa tameva vaṇṇeti. Yo nāgabhavanaṃ gantvā divāvihāraṃ karoti, so nāgarājassa sampattiṃ oloketvā attano upaṭṭhākassa tameva vaṇṇeti. Yo supaṇṇabhavanaṃ gantvā divāvihāraṃ karoti, so supaṇṇarājassa vibhūtiṃ oloketvā attano upaṭṭhākassa tameva vaṇṇeti. Yo dhanañcayakorabyarājassa uyyānaṃ gantvā divāvihāraṃ karoti, so dhanañcayakorabyarañño sirisobhaggaṃ oloketvā attano upaṭṭhākassa tameva vaṇṇeti.</p>

<p rend="bodytext">Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne eko sakko hutvā nibbatti, eko saputtadāro nāgabhavane nāgarājā hutvā nibbatti, eko supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño aggamahesiyā kucchimhi nibbatti. Tepi tāpasā aparihīnajjhānā kālaṃ katvā brahmaloke nibbattiṃsu. Korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṃ kāresi. So pana jūtavittako ahosi. So vidhurapaṇḍitassa ovāde ṭhatvā dānaṃ deti, sīlaṃ rakkhati, uposathaṃ upavasati.</p>

<p rend="bodytext">So ekadivasaṃ samādinnuposatho ‘‘vivekamanubrūhissāmī’’ti <pb ed="P" n="6.0257" /> uyyānaṃ gantvā manuññaṭṭhāne nisīditvā samaṇadhammaṃ akāsi. Sakkopi samādinnuposatho ‘‘devaloke palibodho hotī’’ti manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ akāsi. Varuṇanāgarājāpi samādinnuposatho ‘‘nāgabhavane palibodho hotī’’ti tatthevāgantvā ekasmiṃ manuññaṭṭhāne nisīditvā <pb ed="M" n="7.0153" /> samaṇadhammaṃ akāsi. Supaṇṇarājāpi samādinnuposatho ‘‘supaṇṇabhavane palibodho hotī’’ti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ mettacittaṃ upaṭṭhapetvā madhurapaṭisanthāraṃ kariṃsu. Tesu sakko maṅgalasilāpaṭṭe nisīdi, itarepi attano attano yuttāsanaṃ ñatvā nisīdiṃsu. Atha ne sakko āha ‘‘mayaṃ cattāropi rājānova <pb ed="V" n="7.0148" />, amhesu pana kassa sīlaṃ mahanta’’nti? Atha naṃ varuṇanāgarājā āha ‘‘tumhākaṃ tiṇṇaṃ janānaṃ sīlato mayhaṃ sīlaṃ mahanta’’nti. ‘‘Kimettha kāraṇa’’nti? ‘‘Ayaṃ supaṇṇarājā amhākaṃ jātānampi ajātānampi paccāmittova, ahaṃ evarūpaṃ amhākaṃ jīvitakkhayakaraṃ paccāmittaṃ disvāpi kodhaṃ na karomi, iminā kāraṇena mama sīlaṃ mahanta’’nti vatvā idaṃ dasakanipāte catuposathajātake paṭhamaṃ gāthamāha –</p>

<p rend="gatha1">‘‘Yo kopaneyye na karoti kopaṃ, na kujjhati sappuriso kadāci;</p>

<p rend="gathalast">Kuddhopi so nāvikaroti kopaṃ, taṃ ve naraṃ samaṇamāhu loke’’ti. (jā. 1.10.24);</p>

<p rend="bodytext">Tattha <hi rend="bold">yo</hi>ti khattiyādīsu yo koci. <hi rend="bold">Kopaneyye</hi>ti kujjhitabbayuttake puggale khantīvādītāpaso viya kopaṃ na karoti. <hi rend="bold">Kadācī</hi>ti yo kismiñci kāle na kujjhateva. <hi rend="bold">Kuddhopī</hi>ti sace pana so sappuriso kujjhati, atha kuddhopi taṃ kopaṃ nāvikaroti cūḷabodhitāpaso viya. <hi rend="bold">Taṃ ve nara</hi>nti mahārājāno taṃ ve purisaṃ samitapāpatāya loke paṇḍitā ‘‘samaṇa’’nti kathenti. Ime <pb ed="P" n="6.0258" /> pana guṇā mayi santi, tasmā mameva sīlaṃ mahantanti.</p>

<p rend="bodytext">Taṃ sutvā supaṇṇarājā ‘‘ayaṃ nāgo mama aggabhakkho, yasmā panāhaṃ evarūpaṃ aggabhakkhaṃ disvāpi khudaṃ adhivāsetvā āhārahetu pāpaṃ na karomi, tasmā mameva sīlaṃ mahanta’’nti vatvā imaṃ gāthamāha –</p>

<p rend="gatha1">‘‘Ūnūdaro <pb ed="M" n="7.0154" /> yo sahate jighacchaṃ, danto tapassī mitapānabhojano;</p>

<p rend="gathalast">Āhārahetu na karoti pāpaṃ, taṃ ve naraṃ samaṇamāhu loke’’ti. (jā. 1.10.25);</p>

<p rend="bodytext">Tattha <hi rend="bold">danto</hi>ti indriyadamanena samannāgato. <hi rend="bold">Tapassī</hi>ti tapanissitako. <hi rend="bold">Āhārahetū</hi>ti atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero viya. Ahaṃ panajja āhārahetu pāpaṃ na karomi, tasmā mameva sīlaṃ mahantanti.</p>

<p rend="bodytext">Tato sakko devarājā ‘‘ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato, tasmā mameva sīlaṃ mahanta’’nti vatvā imaṃ gāthamāha –</p>

<p rend="gatha1">‘‘Khiḍḍaṃ <pb ed="V" n="7.0149" /> ratiṃ vippajahitvāna sabbaṃ, na cālikaṃ bhāsati kiñci loke;</p>

<p rend="gathalast">Vibhūsaṭṭhānā virato methunasmā, taṃ ve naraṃ samaṇamāhu loke’’ti. (jā. 1.10.26);</p>

<p rend="bodytext">Tattha <hi rend="bold">khiḍḍa</hi>nti kāyikavācasikakhiḍḍaṃ. <hi rend="bold">Rati</hi>nti dibbakāmaguṇaratiṃ. <hi rend="bold">Kiñcī</hi>ti appamattakampi. <hi rend="bold">Vibhūsaṭṭhānā</hi>ti maṃsavibhūsā chavivibhūsāti dve vibhūsā. Tattha ajjhoharaṇīyāhāro maṃsavibhūsā nāma, mālāgandhādīni chavivibhūsā nāma, yena akusalacittena dhārīyati, taṃ tassa ṭhānaṃ, tato virato methunasevanato ca yo paṭivirato. <hi rend="bold">Taṃ ve naraṃ samaṇamāhu loke</hi>ti ahaṃ ajja devaccharāyo pahāya idhāgantvā samaṇadhammaṃ karomi, tasmā mameva sīlaṃ mahantanti. Evaṃ sakkopi attano sīlameva vaṇṇeti.</p>

<p rend="bodytext">Taṃ sutvā dhanañcayarājā ‘‘ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ antepuraṃ cajitvā uyyāne samaṇadhammaṃ karomi, tasmā mameva sīlaṃ mahanta’’nti vatvā imaṃ gāthamāha –</p>

<p rend="gatha1">‘‘Pariggahaṃ <pb ed="P" n="6.0259" /><pb ed="M" n="7.0155" /> lobhadhammañca sabbaṃ, yo ve pariññāya pariccajeti;</p>

<p rend="gathalast">Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke’’ti. (jā. 1.10.27);</p>

<p rend="bodytext">Tattha <hi rend="bold">pariggaha</hi>nti nānappakāraṃ vatthukāmaṃ. <hi rend="bold">Lobhadhamma</hi>nti tasmiṃ uppajjanataṇhaṃ. <hi rend="bold">Pariññāyā</hi>ti ñātapariññā, tīraṇapariññā, pahānapariññāti imāhi tīhi pariññāhi parijānitvā. Tattha khandhādīnaṃ dukkhādisabhāvajānanaṃ ñātapariññā, tesu aguṇaṃ upadhāretvā tīraṇaṃ tīraṇapariññā, tesu dosaṃ disvā chandarāgassāpakaḍḍhanaṃ pahānapariññā. Yo imāhi tīhi pariññāhi jānitvā vatthukāmakilesakāme pariccajati, chaḍḍetvā gacchati. <hi rend="bold">Danta</hi>nti nibbisevanaṃ. <hi rend="bold">Ṭhitatta</hi>nti micchāvitakkābhāvena ṭhitasabhāvaṃ. <hi rend="bold">Amama</hi>nti ahanti mamāyanataṇhārahitaṃ. <hi rend="bold">Nirāsa</hi>nti puttadārādīsu nicchandarāgaṃ. <hi rend="bold">Taṃ ve nara</hi>nti taṃ evarūpaṃ puggalaṃ ‘‘samaṇa’’nti vadanti.</p>

<p rend="bodytext">Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu ‘‘atthi pana, mahārāja, koci tumhākaṃ santike paṇḍito, yo no imaṃ kaṅkhaṃ vinodeyyā’’ti <pb ed="V" n="7.0150" />. ‘‘Āma, mahārājāno mama atthadhammānusāsako mahāpañño asamadhuro vidhurapaṇḍito nāma atthi, so no imaṃ kaṅkhaṃ vinodessati, tassa santikaṃ gacchāmā’’ti. Atha te sabbe ‘‘sādhū’’ti sampaṭicchiṃsu. Atha sabbepi uyyānā nikkhamitvā dhammasabhaṃ gantvā pallaṅkaṃ alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ nisinnā ‘‘paṇḍita, amhākaṃ kaṅkhā uppannā, taṃ no vinodehī’’ti vatvā imaṃ gāthamāhaṃsu –</p>

<p rend="gatha1">‘‘Pucchāma kattāramanomapaññaṃ, kathāsu no viggaho atthi jāto;</p>

<p rend="gathalast">Chindajja kaṅkhaṃ vicikicchitāni, tadajja kaṅkhaṃ vitaremu sabbe’’ti. (jā. 1.10.28);</p>

<p rend="bodytext">Tattha <hi rend="bold">kattāra</hi>nti kattabbayuttakakārakaṃ. <hi rend="bold">Viggaho atthi jāto</hi>ti eko sīlaviggaho sīlavivādo uppanno atthi. <hi rend="bold">Chindajjā</hi>ti amhākaṃ taṃ <pb ed="M" n="7.0156" /> kaṅkhaṃ tāni ca vicikicchitāni vajirena sineruṃ paharanto viya ajja chinda. <hi rend="bold">Vitaremū</hi>ti vitareyyāma.</p>

<p rend="bodytext">Paṇḍito <pb ed="P" n="6.0260" /> tesaṃ kathaṃ sutvā ‘‘mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī’’ti vatvā imaṃ gāthamāha –</p>

<p rend="gatha1">‘‘Ye paṇḍitā atthadasā bhavanti, bhāsanti te yoniso tattha kāle;</p>

<p rend="gathalast">Kathaṃ nu kathānaṃ abhāsitānaṃ, atthaṃ nayeyyuṃ kusalā janindā’’ti. (jā. 1.10.29);</p>

<p rend="bodytext">Tattha <hi rend="bold">atthadasā</hi>ti atthadassanasamatthā. <hi rend="bold">Tattha kāle</hi>ti tasmiṃ viggahe ārocite yuttappayuttakāle te paṇḍitā tamatthaṃ ācikkhantā yoniso bhāsanti. <hi rend="bold">Atthaṃ nayeyyuṃ kusalā</hi>ti kusalā chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ. <hi rend="bold">Janindā</hi>ti rājāno ālapati. Tasmā idaṃ tāva me vadetha.</p>

<p rend="gatha1">‘‘Kathaṃ have bhāsati nāgarājā, garuḷo pana venateyyo kimāha;</p>

<p rend="gathalast">Gandhabbarājā pana kiṃ vadeti, kathaṃ pana kurūnaṃ rājaseṭṭho’’ti. (jā. 1.10.30);</p>

<p rend="bodytext">Tattha <pb ed="V" n="7.0151" /><hi rend="bold">gandhabbarājā</hi>ti sakkaṃ sandhāyāha.</p>

<p rend="bodytext">Athassa te imaṃ gāthamāhaṃsu –</p>

<p rend="gatha1">‘‘Khantiṃ have bhāsati nāgarājā, appāhāraṃ garuḷo venateyyo;</p>

<p rend="gathalast">Gandhabbarājā rativippahānaṃ, akiñcanaṃ kurūnaṃ rājaseṭṭho’’ti. (jā. 1.10.31);</p>

<p rend="bodytext">Tassattho – paṇḍita, nāgarājā tāva kopaneyyepi puggale akuppanasaṅkhātaṃ adhivāsanakhantiṃ vaṇṇeti, garuḷo appāhāratāsaṅkhātaṃ āhārahetu <pb ed="M" n="7.0157" /> pāpassa akaraṇaṃ, sakko pañcakāmaguṇaratīnaṃ vippahānaṃ, kururājā nippalibodhabhāvaṃ vaṇṇetīti.</p>

<p rend="bodytext">Atha tesaṃ kathaṃ sutvā mahāsatto imaṃ gāthamāha –</p>

<p rend="gatha1">‘‘Sabbāni etāni subhāsitāni, na hettha dubbhāsitamatthi kiñci;</p>

<p rend="gatha2">Yasmiñca etāni patiṭṭhitāni, arāva <pb ed="P" n="6.0261" /> nābhyā susamohitāni;</p>

<p rend="gathalast">Catubbhi dhammehi samaṅgibhūtaṃ, taṃ ve naraṃ samaṇamāhu loke’’ti. (jā. 1.10.32);</p>

<p rend="bodytext">Tattha <hi rend="bold">etānī</hi>ti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni arā viya patiṭṭhitāni, catūhipetehi dhammehi samannāgataṃ puggalaṃ paṇḍitā ‘‘samaṇa’’nti āhu loketi.</p>

<p rend="bodytext">Evaṃ mahāsatto catunnampi sīlaṃ ekasamameva akāsi. Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –</p>

<p rend="gatha1">‘‘Tuvañhi seṭṭho tvamanuttarosi, tvaṃ dhammagū dhammavidū sumedho;</p>

<p rend="gatha2">Paññāya pañhaṃ samadhiggahetvā, acchecchi dhīro vicikicchitāni;</p>

<p rend="bodytext">Acchecchi kaṅkhaṃ vicikicchitāni, cundo yathā nāgadantaṃ kharenā’’ti. (jā. 1.10.33).</p>

<p rend="bodytext">Tattha <pb ed="V" n="7.0152" /><hi rend="bold">tvamanuttarosī</hi>ti tvaṃ anuttaro asi, natthi tayā uttaritaro nāma. <hi rend="bold">Dhammagū</hi>ti dhammassa gopako ceva dhammaññū ca. <hi rend="bold">Dhammavidū</hi>ti pākaṭadhammo. <hi rend="bold">Sumedho</hi>ti sundarapañño <hi rend="bold">paññāyā</hi>ti attano paññāya amhākaṃ pañhaṃ suṭṭhu adhigaṇhitvā ‘‘idamettha kāraṇa’’nti yathābhūtaṃ ñatvā. <hi rend="bold">Acchecchī</hi>ti tvaṃ dhīro amhākaṃ vicikicchitāni chindi, evaṃ chindanto ca ‘‘chindajja kaṅkhaṃ vicikicchitānī’’ti idaṃ amhākaṃ āyācanaṃ sampādento acchecchi kaṅkhaṃ vicikicchitāni <pb ed="M" n="7.0158" />. <hi rend="bold">Cundo yathā nāgadantaṃ kharenā</hi>ti yathā dantakāro kakacena hatthidantaṃ chindeyya, evaṃ chindīti attho.</p>

<p rend="bodytext">Evaṃ te cattāropi rājāno tassa pañhabyākaraṇena tuṭṭhamānasā ahesuṃ. Atha naṃ sakko dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā gavasahassādīhi pūjesi. Tenevāha –</p>

<p rend="gatha1">‘‘Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;</p>

<p rend="gathalast">Pañhassa veyyākaraṇena tuṭṭho, dadāmi te dhammapūjāya dhīra.</p>

<p rend="gatha1">‘‘Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;</p>

<p rend="gathalast">Pañhassa veyyākaraṇena tuṭṭho, dadāmi te dhammapūjāya dhīra.</p>

<p rend="gatha1">‘‘Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;</p>

<p rend="gathalast">Pañhassa veyyākaraṇena tuṭṭho, dadāmi te dhammapūjāya dhīra.</p>

<p rend="gatha1">‘‘Gavaṃ sahassaṃ usabhañca nāgaṃ, ājaññayutte ca rathe dasa ime;</p>

<p rend="gathalast">Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.10.34-37);</p>

<p rend="bodytext">Evaṃ sakkādayo <pb ed="P" n="6.0262" /> mahāsattaṃ pūjetvā sakaṭṭhānameva agamiṃsu.</p>

<p rend="centre">Catuposathakaṇḍaṃ niṭṭhitaṃ.</p>

<p rend="centre">Dohaḷakaṇḍaṃ</p>

<p rend="bodytext">Tesu <pb ed="V" n="7.0153" /><pb ed="M" n="7.0159" /> nāgarājassa bhariyā vimalādevī nāma. Sā tassa gīvāya piḷandhanamaṇiṃ apassantī pucchi ‘‘deva, kahaṃ pana te maṇī’’ti? ‘‘Bhadde, candabrāhmaṇaputtassa vidhurapaṇḍitassa dhammakathaṃ sutvā pasannacitto ahaṃ tena maṇinā taṃ pūjesiṃ. Na kevalañca ahameva, sakkopi taṃ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi pūjesī’’ti. ‘‘Dhammakathiko so, devā’’ti. ‘‘Bhadde, kiṃ vadesi, jambudīpatale buddhuppādo viya pavattati, sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā viya attano attano rajjāni gantuṃ na icchanti, evarūpo so madhuradhammakathiko’’ti tassa guṇaṃ vaṇṇesi. Sā vidhurapaṇḍitassa guṇakathaṃ sutvā tassa dhammakathaṃ sotukāmā hutvā cintesi ‘‘sacāhaṃ vakkhāmi ‘deva, tassa dhammakathaṃ sotukāmā, idha naṃ ānehī’ti, na metaṃ ānessati. Yaṃnūnāhaṃ ‘tassa me hadaye dohaḷo uppanno’ti gilānālayaṃ kareyya’’nti. Sā tathā katvā siragabbhaṃ pavisitvā attano paricārikānaṃ saññaṃ datvā sirisayane nipajji. Nāgarājā upaṭṭhānavelāya taṃ apassanto ‘‘kahaṃ vimalā’’ti paricārikāyo pucchitvā ‘‘gilānā, devā’’ti vutte uṭṭhāyāsanā tassā santikaṃ gantvā sayanapasse nisīditvā sarīraṃ parimajjanto paṭhamaṃ gāthamāha –</p>

<p rend="hangnum" n="22:1346"><hi rend="paranum">22:1346</hi><hi rend="dot">.</hi></p>

<p rend="gatha1"> ‘‘Paṇḍu kisiyāsi dubbalā, vaṇṇarūpaṃ na tavedisaṃ pure;</p>

<p rend="gathalast">Vimale akkhāhi pucchitā, kīdisī tuyhaṃ sarīravedanā’’ti.</p>

<p rend="bodytext">Tattha <hi rend="bold">paṇḍū</hi>ti paṇḍupalāsavaṇṇā. <hi rend="bold">Kisiyā</hi>ti kisā. <hi rend="bold">Dubbalā</hi>ti appathāmā. <hi rend="bold">Vaṇṇarūpaṃ na tavedisaṃ pure</hi>ti tava vaṇṇasaṅkhātaṃ rūpaṃ pure edisaṃ na hoti, niddosaṃ anavajjaṃ, taṃ idāni parivattitvā amanuññasabhāvaṃ jātaṃ. <hi rend="bold">Vimale</hi>ti taṃ ālapati.</p>

<p rend="bodytext">Athassa <pb ed="M" n="7.0160" /> sā ācikkhantī dutiyaṃ gāthamāha –</p>

<p rend="hangnum" n="22:1347"><hi rend="paranum">22:1347</hi><hi rend="dot">.</hi></p>

<p rend="gatha1"> ‘‘Dhammo <pb ed="P" n="6.0263" /> manujesu mātīnaṃ, dohaḷo nāma janinda vuccati;</p>

<p rend="gathalast">Dhammāhaṭaṃ nāgakuñjara, vidhurassa hadayābhipatthaye’’ti.</p>

<p rend="bodytext">Tattha <pb ed="V" n="7.0154" /><hi rend="bold">dhammo</hi>ti sabhāvo. <hi rend="bold">Mātīna</hi>nti itthīnaṃ. <hi rend="bold">Janindā</hi>ti nāgajanassa inda. <hi rend="bold">Dhammāhaṭaṃ nāgakuñjara, vidhurassa hadayābhipatthaye</hi>ti nāgaseṭṭha, ahaṃ dhammena samena asāhasikakammena āhaṭaṃ vidhurassa hadayaṃ abhipatthayāmi, taṃ me labhamānāya jīvitaṃ atthi, alabhamānāya idheva maraṇanti tassa paññaṃ sandhāyevamāha –</p>

<p rend="bodytext">Taṃ sutvā nāgarājā tatiyaṃ gāthamāha –</p>

<p rend="hangnum" n="22:1348"><hi rend="paranum">22:1348</hi><hi rend="dot">.</hi></p>

<p rend="gatha1"> ‘‘Candaṃ kho tvaṃ dohaḷāyasi, sūriyaṃ vā atha vāpi mālutaṃ;</p>

<p rend="gathalast">Dullabhañhi vidhurassa dassanaṃ, ko vidhuramidha mānayissatī’’ti.</p>

<p rend="bodytext">Tattha <hi rend="bold">dullabhañhi vidhurassa dassana</hi>nti asamadhurassa vidhurassa dassanameva dullabhaṃ. Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti, passitumpi naṃ koci na labhati, taṃ ko idha ānayissatīti vadati.</p>

<p rend="bodytext">Sā tassa vacanaṃ sutvā ‘‘alabhamānāya me idheva maraṇa’’nti parivattitvā piṭṭhiṃ datvā sāḷakakaṇṇena mukhaṃ pidahitvā nipajji. Nāgarājā anattamano sirigabbhaṃ pavisitvā sayanapiṭṭhe nisinno ‘‘vimalā vidhurapaṇḍitassa hadayamaṃsaṃ āharāpetī’’ti saññī hutvā ‘‘paṇḍitassa hadayaṃ alabhantiyā vimalāya jīvitaṃ natthi, kathaṃ nu kho tassa hadayamaṃsaṃ labhissāmī’’ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā, sā tassa indriyavikāraṃ disvā ‘‘tāta, ativiya domanassappattosi, kiṃ nu kho kāraṇa’’nti pucchantī imaṃ gāthamāha –</p>

<p rend="hangnum" n="22:1349"><hi rend="paranum">22:1349</hi><hi rend="dot">.</hi></p>

<p rend="gatha1"> ‘‘Kiṃ <pb ed="M" n="7.0161" /> nu tāta tuvaṃ pajjhāyasi, padumaṃ hatthagataṃva te mukhaṃ;</p>

<p rend="gathalast">Kiṃ nu dummanarūposi <pb ed="P" n="6.0264" /> issara, mā tvaṃ soci amittatāpanā’’ti.</p>

<p rend="bodytext">Tattha <hi rend="bold">pajjhāyasī</hi>ti punappunaṃ cintesi. <hi rend="bold">Hatthagata</hi>nti hatthena parimadditaṃ padumaṃ viya te mukhaṃ jātaṃ. <hi rend="bold">Issarā</hi>ti pañcayojanasatikassa mandiranāgabhavanassa, sāmīti.</p>

<p rend="bodytext">Dhītu vacanaṃ sutvā nāgarājā tamatthaṃ ārocento āha –</p>

<p rend="hangnum" n="22:1350"><hi rend="paranum">22:1350</hi><hi rend="dot">.</hi></p>

<p rend="gatha1"> ‘‘Mātā <pb ed="V" n="7.0155" /> hi tava irandhati, vidhurassa hadayaṃ dhaniyati;</p>

<p rend="gathalast">Dullabhañhi vidhurassa dassanaṃ, ko vidhuramidha mānayissatī’’ti.</p>

<p rend="bodytext">Tattha <hi rend="bold">dhaniyatī</hi>ti pattheti icchati.</p>

<p rend="bodytext">Atha naṃ nāgarājā ‘‘amma, mama santike vidhuraṃ ānetuṃ samattho natthi, tvaṃ mātu jīvitaṃ dehi, vidhuraṃ ānetuṃ samatthaṃ bhattāraṃ pariyesāhī’’ti uyyojento upaḍḍhagāthamāha –</p>

<p rend="hangnum" n="22:1351"><hi rend="paranum">22:1351</hi><hi rend="dot">.</hi></p>

<p rend="gatha1"> ‘‘Tassa bhattupariyesanaṃ cara, yo vidhuramidha mānayissatī’’ti.</p>

<p rend="bodytext">Tattha <hi rend="bold">carā</hi>ti vicara.</p>

<p rend="bodytext">Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –</p>

<p rend="gathalast">‘‘Pituno ca sā sutvāna vākyaṃ, rattiṃ nikkhamma avassutiṃ carī’’ti.</p>

<p rend="bodytext">Tattha <hi rend="bold">avassuti</hi>nti bhikkhave, sā nāgamāṇavikā pitu vacanaṃ sutvā pitaraṃ assāsetvā mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ dvidhā katvā nāgabhavanato nikkhamma <pb ed="M" n="7.0162" /> himavantappadese samuddatīre ṭhitaṃ saṭṭhiyojanubbedhaṃ ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.</p>

<p rend="bodytext">Carantī <pb ed="P" n="6.0265" /> ca yāni himavante vaṇṇagandhasampannāni pupphāni, tāni āharitvā sakalapabbataṃ maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā madhuragītaṃ gāyantī sattamaṃ gāthamāha –</p>

<p rend="hangnum" n="22:1352"><hi rend="paranum">22:1352</hi><hi rend="dot">.</hi></p>

<p rend="gatha1"> ‘‘Ke gandhabbe rakkhase ca nāge, ke kimpurise cāpi mānuse;</p>

<p rend="gathalast">Ke paṇḍite sabbakāmadade, dīgharattaṃ bhattā me bhavissatī’’ti.</p>

<p rend="bodytext">Tattha <pb ed="V" n="7.0156" /><hi rend="bold">ke gandhabbe rakkhase ca nāge</hi>ti ko gandhabbo vā rakkhaso vā nāgo vā. <hi rend="bold">Ke paṇḍite sabbakāmadade</hi>ti ko etesu gandhabbādīsu paṇḍito sabbakāmaṃ dātuṃ samattho, so vidhurassa hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.</p>

<p rend="bodytext">Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya gītasaddaṃ assosi. Anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṃ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe nisinnova ‘‘bhadde, ahaṃ mama paññāya dhammena samena vidhurassa hadayaṃ ānetuṃ samatthomhi, tvaṃ mā cintayī’’ti taṃ assāsento aṭṭhamaṃ gāthamāha –</p>

<p rend="hangnum" n="22:1353"><hi rend="paranum">22:1353</hi><hi rend="dot">.</hi></p>

<p rend="gatha1"> ‘‘Assāsa hessāmi te pati, bhattā te hessāmi anindalocane;</p>

<p rend="gathalast">Paññā hi mamaṃ tathāvidhā, assāsa hessasi bhariyā mamā’’ti.</p>

<p rend="bodytext">Tattha <pb ed="M" n="7.0163" /><hi rend="bold">anindalocane</hi>ti aninditabbalocane. <hi rend="bold">Tathāvidhā</hi>ti vidhurassa hadayamaṃsaṃ āharaṇasamatthā.</p>

<p rend="bodytext">Atha naṃ irandhatī ‘‘tena hi ehi, gacchāma me pitu santika’’nti ānesi. Tamatthaṃ pakāsento satthā āha –</p>

<p rend="hangnum" n="22:1354"><hi rend="paranum">22:1354</hi><hi rend="dot">.</hi></p>

<p rend="gatha1"> ‘‘Avacāsi puṇṇakaṃ irandhatī, pubbapathānugatena cetasā;</p>

<p rend="gathalast">Ehi <pb ed="P" n="6.0266" /> gacchāma pitu mamantike, esova te etamatthaṃ pavakkhatī’’ti.</p>

<p rend="bodytext">Tattha <hi rend="bold">pubbapathānugatenā</hi>ti anantare attabhāve bhūtapubbasāmike tasmiṃ pubbapatheneva anugatena. <hi rend="bold">Ehi gacchāmā</hi>ti bhikkhave, so yakkhasenāpati evaṃ vatvā ‘‘imaṃ assapiṭṭhiṃ āropetvā nessāmī’’ti pabbatamatthakā otaritvā tassā gahaṇatthaṃ hatthaṃ pasāresi. Sā attano hatthaṃ gaṇhituṃ adatvā tena pasāritahatthaṃ sayaṃ gahetvā ‘‘sāmi, nāhaṃ anāthā, mayhaṃ pitā varuṇo nāma nāgarājā, mātā vimalā nāma devī, ehi mama pitu santikaṃ gacchāma, eso eva te yathā amhākaṃ maṅgalakiriyāya bhavitabbaṃ, evaṃ etamatthaṃ pavakkhatī’’ti avacāsi.</p>

<p rend="bodytext">Evaṃ <pb ed="V" n="7.0157" /> vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –</p>

<p rend="hangnum" n="22:1355"><hi rend="paranum">22:1355</hi><hi rend="dot">.</hi></p>

<p rend="gatha1"> ‘‘Alaṅkatā suvasanā, mālinī candanussadā;</p>

<p rend="gathalast">Yakkhaṃ hatthe gahetvāna, pitusantikupāgamī’’ti.</p>

<p rend="bodytext">Tattha <hi rend="bold">pitusantikupāgamī</hi>ti attano pituno nāgarañño santikaṃ upāgami.</p>

<p rend="bodytext">Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –</p>

<p rend="hangnum" n="22:1356"><hi rend="paranum">22:1356</hi><hi rend="dot">.</hi></p>

<p rend="gatha1"> ‘‘Nāgavara vaco suṇohi me, patirūpaṃ paṭipajja suṅkiyaṃ;</p>

<p rend="gathalast">Patthemi ahaṃ irandhatiṃ, tāya samaṅgiṃ karohi maṃ tuvaṃ.</p>

<p rend="hangnum" n="22:1357"><hi rend="paranum">22:1357</hi><hi rend="dot">.</hi></p>

<p rend="gatha1"> ‘‘Sataṃ <pb ed="M" n="7.0164" /> hatthī sataṃ assā, sataṃ assatarīrathā;</p>

<p rend="gatha2">Sataṃ valabhiyo puṇṇā, nānāratnassa kevalā;</p>

<p rend="gathalast">Te nāga paṭipajjassu, dhītaraṃ dehirandhati’’nti.</p>

<p rend="bodytext">Tattha <hi rend="bold">suṅkiya</hi>nti attano kulapadesānurūpaṃ dhitu suṅkaṃ dhanaṃ paṭipajja gaṇha. <hi rend="bold">Samaṅgiṃ karohī</hi>ti maṃ tāya saddhiṃ samaṅgibhūtaṃ karohi. <hi rend="bold">Valabhiyo</hi>ti bhaṇḍasakaṭiyo. <hi rend="bold">Nānāratnassa kevalā</hi>ti nānāratanassa sakalaparipuṇṇā.</p>

<p rend="bodytext">Atha naṃ nāgarājā āha –</p>

<p rend="hangnum" n="22:1358"><hi rend="paranum">22:1358</hi><hi rend="dot">.</hi></p>

<p rend="gatha1"> ‘‘Yāva āmantaye ñātī, mitte ca suhadajjane;</p>

<p rend="gathalast">Anāmanta kataṃ kammaṃ, taṃ pacchā anutappatī’’ti.</p>

<p rend="bodytext">Tattha <hi rend="bold">yāva āmantaye ñātī</hi>ti bho yakkhasenāpati, ahaṃ tuyhaṃ dhītaraṃ demi, no na demi, thokaṃ pana āgamehi, yāva ñātakepi jānāpemi. <hi rend="bold">Taṃ pacchā anutappatī</hi>ti itthiyo hi gatagataṭṭhāne abhiramantipi anabhiramantipi, anabhiratikāle ñātakādayo amhehi <pb ed="P" n="6.0267" /> saddhiṃ anāmantetvā <pb ed="V" n="7.0158" /> kataṃ kammaṃ nāma evarūpaṃ hotīti ussukkaṃ na karonti, evaṃ taṃ kammaṃ pacchā anutāpaṃ āvahatīti.</p>

<p rend="bodytext">Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –</p>

<p rend="hangnum" n="22:1359"><hi rend="paranum">22:1359</hi><hi rend="dot">.</hi></p>

<p rend="gatha1"> ‘‘Tato so varuṇo nāgo, pavisitvā nivesanaṃ;</p>

<p rend="gathalast">Bhariyaṃ āmantayitvāna, idaṃ vacanamabravi.</p>

<p rend="hangnum" n="22:1360"><hi rend="paranum">22:1360</hi><hi rend="dot">.</hi></p>

<p rend="gatha1"> ‘‘‘Ayaṃ so puṇṇako yakkho, yācatī maṃ irandhatiṃ;</p>

<p rend="gathalast">Bahunā vittalābhena, tassa dema piyaṃ mama’’’nti.</p>

<p rend="bodytext">Tattha <hi rend="bold">pavisitvā</hi>ti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā nipannā, taṃ nivesanaṃ pavisitvā. <hi rend="bold">Piyaṃ mama</hi>nti mama piyaṃ dhītaraṃ tassa bahunā vittalābhena demāti pucchati.</p>

<p rend="bodytext">Vimalā <pb ed="M" n="7.0165" /> āha –</p>

<p rend="hangnum" n="22:1361"><hi rend="paranum">22:1361</hi><hi rend="dot">.</hi></p>

<p rend="gatha1"> ‘‘Na dhanena na vittena, labbhā amhaṃ irandhatī;</p>

<p rend="gatha2">Sace ca kho hadayaṃ paṇḍitassa, dhammena laddhā idha māhareyya;</p>

<p rend="gathalast">Etena vittena kumāri labbhā, nāññaṃ dhanaṃ uttari patthayāmā’’ti.</p>

<p rend="bodytext">Tattha <hi rend="bold">amhaṃ irandhatī</hi>ti amhākaṃ dhītā irandhatī. <hi rend="bold">Etena vittenā</hi>ti etena tuṭṭhikāraṇena.</p>

<p rend="bodytext">So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –</p>

<p rend="hangnum" n="22:1362"><hi rend="paranum">22:1362</hi><hi rend="dot">.</hi></p>

<p rend="gatha1"> ‘‘Tato so varuṇo nāgo, nikkhamitvā nivesanā;</p>

<p rend="gathalast">Puṇṇakāmantayitvāna, idaṃ vacanamabravi.</p>

<p rend="hangnum" n="22:1363"><hi rend="paranum">22:1363</hi><hi rend="dot">.</hi></p>

<p rend="gatha1"> ‘‘‘Na <pb ed="V" n="7.0159" /> dhanena na vittena, labbhā amhaṃ irandhatī;</p>

<p rend="gatha2">Sace tuvaṃ hadayaṃ paṇḍitasa, dhammena laddhā idha māharesi;</p>

<p rend="gathalast">Etena vittena kumāri labbhā, nāññaṃ dhanaṃ uttari patthayāmā’’’ti.</p>

<p rend="bodytext">Tattha <hi rend="bold">puṇṇakāmantayitvānā</hi>ti puṇṇakaṃ āmantayitvā.</p>

<p rend="bodytext">Puṇṇako āha –</p>

<p rend="hangnum" n="22:1364"><hi rend="paranum">22:1364</hi><hi rend="dot">.</hi></p>

<p rend="gatha1"> ‘‘Yaṃ paṇḍitotyeke vadanti loke, tameva bāloti punāhu aññe;</p>

<p rend="gathalast">Akkhāhi me vippavadanti ettha, kaṃ paṇḍitaṃ nāga tuvaṃ vadesī’’ti.</p>

<p rend="bodytext">Tattha <hi rend="bold">yaṃ</hi><pb ed="P" n="6.0268" /><hi rend="bold">paṇḍitotyeke</hi>ti so kira ‘‘hadayaṃ paṇḍitassā’’ti sutvā cintesi ‘‘yaṃ eke paṇḍitoti vadanti, tameva aññe bāloti kathenti. Kiñcāpi me irandhatiyā vidhuroti akkhātaṃ, tathāpi tathato jānituṃ pucchissāmi na’’nti. Tasmā evamāha.</p>

<p rend="bodytext">Nāgarājā <pb ed="M" n="7.0166" /> āha –</p>

<p rend="hangnum" n="22:1365"><hi rend="paranum">22:1365</hi><hi rend="dot">.</hi></p>

<p rend="gatha1"> ‘‘Korabyarājassa dhanañcayassa, yadi te suto vidhuro nāma kattā;</p>

<p rend="gathalast">Ānehi taṃ paṇḍitaṃ dhammaladdhā, irandhatī padacarā te hotū’’ti.</p>

<p rend="bodytext">Tattha <hi rend="bold">dhammaladdhā</hi>ti dhammena labhitvā. <hi rend="bold">Padacarā</hi>ti pādaparicārikā.</p>

<p rend="bodytext">Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi. Tamatthaṃ pakāsento satthā āha –</p>

<p rend="hangnum" n="22:1366"><hi rend="paranum">22:1366</hi><hi rend="dot">.</hi></p>

<p rend="gatha1"> ‘‘Idañca sutvā varuṇassa vākyaṃ, uṭṭhāya yakkho paramappatīto;</p>

<p rend="gathalast">Tattheva santo purisaṃ asaṃsi, ānehi ājaññamidheva yutta’’nti.</p>

<p rend="bodytext">Tattha <hi rend="bold">purisaṃ asaṃsī</hi>ti attano upaṭṭhākaṃ āṇāpesi. <hi rend="bold">Ājañña</hi>nti kāraṇākāraṇajānanakasindhavaṃ. <hi rend="bold">Yutta</hi>nti kappitaṃ.</p>

<p rend="hangnum" n="22:1367"><hi rend="paranum">22:1367</hi><hi rend="dot">.</hi></p>

<p rend="gatha1"> ‘‘Jātarūpamayā <pb ed="V" n="7.0160" /> kaṇṇā, kācamhicamayā khurā;</p>

<p rend="gathalast">Jambonadassa pākassa, suvaṇṇassa uracchado’’ti.</p>

<p rend="bodytext">Tattha <hi rend="bold">jātarūpamayā kaṇṇā</hi>ti tameva sindhavaṃ vaṇṇento āha. Tassa hi manomayassa sindhavassa jātarūpamayā kaṇṇā, kācamhicamayā khurā, tassa khurā rattamaṇimayāti attho. <hi rend="bold">Jambonadassa pākassā</hi>ti jambonadassa pakkassa rattasuvaṇṇassa uracchado.</p>

<p rend="bodytext">So puriso tāvadeva taṃ sindhavaṃ ānesi. Puṇṇako taṃ abhiruyha ākāsena vessavaṇassa santikaṃ gantvā nāgabhavanaṃ vaṇṇetvā taṃ pavattiṃ ārocesi. Tassatthassa pakāsanatthaṃ idaṃ vuttaṃ –</p>

<p rend="hangnum" n="22:1368"><hi rend="paranum">22:1368</hi><hi rend="dot">.</hi></p>

<p rend="gatha1"> ‘‘Devavāhavahaṃ yānaṃ, assamāruyha puṇṇako;</p>

<p rend="gathalast">Alaṅkato kappitakesamassu, pakkāmi vehāyasamantalikkhe.</p>

<p rend="hangnum" n="22:1369"><hi rend="paranum">22:1369</hi><hi rend="dot">.</hi></p>

<p rend="gatha1"> ‘‘So <pb ed="M" n="7.0167" /> puṇṇako kāmarāgena giddho, irandhatiṃ nāgakaññaṃ jigīsaṃ;</p>

<p rend="gathalast">Gantvāna <pb ed="P" n="6.0269" /> taṃ bhūtapatiṃ yasassiṃ, iccabravī vessavaṇaṃ kuveraṃ.</p>

<p rend="hangnum" n="22:1370"><hi rend="paranum">22:1370</hi><hi rend="dot">.</hi></p>

<p rend="gatha1"> ‘‘Bhogavatī nāma mandire, vāsā hiraññavatīti vuccati;</p>

<p rend="gathalast">Nagare nimmite kañcanamaye, maṇḍalassa uragassa niṭṭhitaṃ.</p>

<p rend="hangnum" n="22:1371"><hi rend="paranum">22:1371</hi><hi rend="dot">.</hi></p>

<p rend="gatha1"> ‘‘Aṭṭālakā oṭṭhagīviyo, lohitaṅkassa masāragallino;</p>

<p rend="gathalast">Pāsādettha silāmayā, sovaṇṇaratanehi chāditā.</p>

<p rend="hangnum" n="22:1372"><hi rend="paranum">22:1372</hi><hi rend="dot">.</hi></p>

<p rend="gatha1"> ‘‘Ambā tilakā ca jambuyo, sattapaṇṇā mucalindaketakā;</p>

<p rend="gathalast">Piyaṅgu uddālakā sahā, uparibhaddakā sinduvārakā.</p>

<p rend="hangnum" n="22:1373"><hi rend="paranum">22:1373</hi><hi rend="dot">.</hi></p>

<p rend="gatha1"> ‘‘Campeyyakā nāgamallikā, bhaginīmālā atha mettha koliyā;</p>

<p rend="gathalast">Ete dumā pariṇāmitā, sobhayanti uragassa mandiraṃ.</p>

<p rend="hangnum" n="22:1374"><hi rend="paranum">22:1374</hi><hi rend="dot">.</hi></p>

<p rend="gatha1"> ‘‘Khajjurettha <pb ed="V" n="7.0161" /> silāmayā, sovaṇṇadhuvapupphitā bahū;</p>

<p rend="gathalast">Yattha vasatopapātiko, nāgarājā varuṇo mahiddhiko.</p>

<p rend="hangnum" n="22:1375"><hi rend="paranum">22:1375</hi><hi rend="dot">.</hi></p>

<p rend="gatha1"> ‘‘Tassa komārikā bhariyā, vimalā kañcanavelliviggahā;</p>

<p rend="gathalast">Kālā taruṇāva uggatā, pucimandatthanī cārudassanā.</p>

<p rend="hangnum" n="22:1376"><hi rend="paranum">22:1376</hi><hi rend="dot">.</hi></p>

<p rend="gatha1"> ‘‘Lākhārasarattasucchavī <pb ed="M" n="7.0168" />, kaṇikārāva nivātapupphitā;</p>

<p rend="gathalast">Tidivokacarāva accharā, vijjuvabbhaghanā vinissaṭā.</p>

<p rend="hangnum" n="22:1377"><hi rend="paranum">22:1377</hi><hi rend="dot">.</hi></p>

<p rend="gatha1"> ‘‘Sā <pb ed="P" n="6.0270" /> dohaḷinī suvimhitā, vidhurassa hadayaṃ dhaniyati;</p>

<p rend="gathalast">Taṃ tesaṃ demi issara, tena te denti irandhatiṃ mama’’nti.</p>

<p rend="bodytext">Tattha <hi rend="bold">devavāhavahaṃ yāna</hi>nti vahitabboti vāho, devasaṅkhātaṃ vāhaṃ vahatīti devavāhavahaṃ. Yanti etenāti yānaṃ. <hi rend="bold">Kappitakesamassū</hi>ti maṇḍanavasena susaṃvihitakesamassu. Devānaṃ pana kesamassukaraṇakammaṃ nāma natthi, vicittakathikena pana kathitaṃ. <hi rend="bold">Jigīsa</hi>nti patthayanto. <hi rend="bold">Vessavaṇa</hi>nti visāṇāya rājadhāniyā issararājānaṃ. <hi rend="bold">Kuvera</hi>nti evaṃnāmakaṃ. <hi rend="bold">Bhogavatī nāmā</hi>ti sampannabhogatāya evaṃladdhanāmaṃ. <hi rend="bold">Mandire</hi>ti mandiraṃ, bhavananti attho. <hi rend="bold">Vāsā hiraññavatī</hi>ti nāgarājassa vasanaṭṭhānattā vāsāti ca, kañcanavatiyā suvaṇṇapākārena parikkhittattā hiraññavatīti ca vuccati. <hi rend="bold">Nagare nimmite</hi>ti nagaraṃ nimmitaṃ. <hi rend="bold">Kañcanamaye</hi>ti suvaṇṇamayaṃ. <hi rend="bold">Maṇḍalassā</hi>ti bhogamaṇḍalena samannāgatassa. <hi rend="bold">Niṭṭhita</hi>nti karaṇapariniṭṭhitaṃ. <hi rend="bold">Oṭṭhagīviyo</hi>ti oṭṭhagīvāsaṇṭhānena katā rattamaṇimasāragallamayā aṭṭālakā. <hi rend="bold">Pāsādetthā</hi>ti ettha nāgabhavane pāsādā. <hi rend="bold">Silāmayā</hi>ti maṇimayā. <hi rend="bold">Sovaṇṇaratanehī</hi>ti suvaṇṇasaṅkhātehi ratanehi, suvaṇṇiṭṭhakāhi chāditāti attho. <hi rend="bold">Sahā</hi>ti sahakārā. <hi rend="bold">Uparibhaddakā</hi>ti uddālakajātikāyeva rukkhā. <hi rend="bold">Campeyyakā nāgamallikā</hi>ti campakā ca nāgā ca mallikā ca. <hi rend="bold">Bhaginīmālā atha mettha koliyā</hi>ti bhaginīmālā ceva atha ettha nāgabhavane koliyā nāma rukkhā ca. <hi rend="bold">Ete dumā pariṇāmitā</hi>ti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā ākulasamākulā. <hi rend="bold">Khajjuretthā</hi>ti khajjurirukkhā ettha. <hi rend="bold">Silāmayā</hi>ti indanīlamaṇimayā. <hi rend="bold">Sovaṇṇadhuvapupphitā</hi>ti te pana suvaṇṇapupphehi niccapupphitā. <hi rend="bold">Yattha vasatopapātiko</hi>ti yattha nāgabhavane opapātiko nāgarājā vasati. <hi rend="bold">Kañcanavelliviggahā</hi>ti <pb ed="M" n="7.0169" /> suvaṇṇarāsisassirikasarīrā. <hi rend="bold">Kālā taruṇāva uggatā</hi>ti vilāsayuttatāya mandavāteritā kālavallipallavā viya uggatā. <hi rend="bold">Pucimandatthanī</hi>ti nimbaphalasaṇṭhānacūcukā <pb ed="V" n="7.0162" />. <hi rend="bold">Lākhārasarattasucchavī</hi>ti hatthapādatalachaviṃ sandhāya vuttaṃ. <hi rend="bold">Tidivokacarā</hi>ti tidasabhavanacarā. <hi rend="bold">Vijjuvabbhaghanā</hi>ti abbhaghanavalāhakantarato nissaṭā vijjulatā viya. <hi rend="bold">Taṃ tesaṃ demī</hi>ti taṃ tassa hadayaṃ ahaṃ tesaṃ demi, evaṃ jānassu. <hi rend="bold">Issarā</hi>ti mātulaṃ ālapati.</p>

<p rend="bodytext">Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā kathesi. Vessavaṇo pana tassa kathaṃ na suṇāti. Kiṃkāraṇā? Dvinnaṃ devaputtānaṃ vimānaaḍḍaṃ paricchindatīti. Puṇṇako attano vacanassa assutabhāvaṃ ñatvā jinakadevaputtassa <pb ed="P" n="6.0271" /> santike aṭṭhāsi. Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ ‘‘gaccha tvaṃ, tava vimāne vasāhī’’ti āha. Puṇṇako ‘‘gaccha tva’’nti vuttakkhaṇeyeva ‘‘mayhaṃ mātulena mama pesitabhāvaṃ jānāthā’’ti katipayadevaputte sakkhiṃ katvā heṭṭhā vuttanayeneva sindhavaṃ āharāpetvā abhiruyha pakkāmi. Tamatthaṃ pakāsento satthā āha –</p>

<p rend="hangnum" n="22:1378"><hi rend="paranum">22:1378</hi><hi rend="dot">.</hi></p>

<p rend="gatha1"> ‘‘So puṇṇako bhūtapatiṃ yasassiṃ, āmantaya vessavaṇaṃ kuveraṃ;</p>

<p rend="gathalast">Tattheva santo purisaṃ asaṃsi, ānehi ājaññamidheva yuttaṃ.</p>

<p rend="hangnum" n="22:1379"><hi rend="paranum">22:1379</hi><hi rend="dot">.</hi></p>

<p rend="gatha1"> ‘‘Jātarūpamayā kaṇṇā, kācamhicamayā khurā;</p>

<p rend="gathalast">Jambonadassa pākassa, suvaṇṇassa uracchado.</p>

<p rend="hangnum" n="22:1380"><hi rend="paranum">22:1380</hi><hi rend="dot">.</hi></p>

<p rend="gatha1"> ‘‘Devavāhavahaṃ yānaṃ, assamāruyha puṇṇako;</p>

<p rend="gathalast">Alaṅkato kappitakesamassu, pakkāmi vehāyasamantalikkhe’’ti.</p>

<p rend="bodytext">Tattha <hi rend="bold">āmantayā</hi>ti āmantayitvā.</p>

<p rend="bodytext">So ākāsena gacchantoyeva cintesi ‘‘vidhurapaṇḍito mahāparivāro, na sakkā taṃ gaṇhituṃ, dhanañcayakorabyo pana jūtavittako, taṃ jūtena <pb ed="M" n="7.0170" /> jinitvā vidhuraṃ gaṇhissāmi, ghare panassa bahūni ratanāni, appagghena lakkhena jūtaṃ na kīḷissati, mahaggharatanaṃ harituṃ vaṭṭati, aññaṃ ratanaṃ rājā na gaṇhissati, rājagahassa sāmantā vepullapabbatabbhantare cakkavattirañño paribhogamaṇiratanaṃ atthi mahānubhāvaṃ, taṃ gahetvā tena rājānaṃ palobhetvā jinissāmī’’ti. So tathā akāsi. Tamatthaṃ pakāsento satthā āha –</p>

<p rend="hangnum" n="22:1381"><hi rend="paranum">22:1381</hi><hi rend="dot">.</hi></p>

<p rend="gatha1"> ‘‘So <pb ed="V" n="7.0163" /> aggamā rājagahaṃ surammaṃ, aṅgassa rañño nagaraṃ durāyutaṃ;</p>

<p rend="gathalast">Pahūtabhakkhaṃ bahuannapānaṃ, masakkasāraṃ viya vāsavassa.</p>

<p rend="hangnum" n="22:1382"><hi rend="paranum">22:1382</hi><hi rend="dot">.</hi></p>

<p rend="gatha1"> ‘‘Mayūrakoñcāgaṇasampaghuṭṭhaṃ <pb ed="P" n="6.0272" />, dijābhighuṭṭhaṃ dijasaṅghasevitaṃ;</p>

<p rend="gathalast">Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.</p>

<p rend="hangnum" n="22:1383"><hi rend="paranum">22:1383</hi><hi rend="dot">.</hi></p>

<p rend="gatha1"> ‘‘So puṇṇako vepulamābhirūhi, siluccayaṃ kimpurisānuciṇṇaṃ;</p>

<p rend="gathalast">Anvesamāno maṇiratanaṃ uḷāraṃ, tamaddasā pabbatakūṭamajjhe’’ti.</p>

<p rend="bodytext">Tattha <hi rend="bold">aṅgassa rañño</hi>ti tadā aṅgassa raññova magadharajjaṃ ahosi. Tena vuttaṃ – ‘‘aṅgassa rañño nagara’’nti. <hi rend="bold">Durāyuta</hi>nti paccatthikehi durāyuttaṃ. <hi rend="bold">Masakkasāraṃ viya vāsavassā</hi>ti masakkasārasaṅkhāte sinerupabbatamatthake māpitattā ‘‘masakkasāra’’nti laddhanāmaṃ vāsavassa bhavanaṃ viya. <hi rend="bold">Dijābhighuṭṭha</hi>nti aññehi ca pakkhīhi abhisaṅghuṭṭhaṃ ninnāditaṃ. <hi rend="bold">Nānāsakuntābhiruda</hi>nti madhurassarena gāyantehi viya nānāvidhehi sakuṇehi abhirudaṃ, abhigītanti attho. <hi rend="bold">Suvaṅgaṇa</hi>nti sundaraaṅgaṇaṃ manuññatalaṃ. <hi rend="bold">Himavaṃva pabbata</hi>nti himavantapabbataṃ viya. <hi rend="bold">Vepulamābhirūhī</hi>ti bhikkhave, so puṇṇako evarūpaṃ vepullapabbataṃ abhiruhi. <hi rend="bold">Pabbatakūṭamajjhe</hi>ti pabbatakūṭaantare taṃ maṇiṃ addasa.</p>

<p rend="hangnum" n="22:1384"><hi rend="paranum">22:1384</hi><hi rend="dot">.</hi></p>

<p rend="gatha1"> ‘‘Disvā <pb ed="M" n="7.0171" /> maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;</p>

<p rend="gathalast">Daddallamānaṃ yasasā yasassinaṃ, obhāsatī vijjurivantalikkhe.</p>

<p rend="hangnum" n="22:1385"><hi rend="paranum">22:1385</hi><hi rend="dot">.</hi></p>

<p rend="gatha1"> ‘‘Tamaggahī veḷuriyaṃ mahagghaṃ, manoharaṃ nāma mahānubhāvaṃ;</p>

<p rend="gathalast">Ājaññamāruyha manomavaṇṇo, pakkāmi vehāyasamantalikkhe’’ti.</p>

<p rend="bodytext">Tattha <hi rend="bold">manohara</hi>nti manasābhipatthitassa dhanassa āharaṇasamatthaṃ. <hi rend="bold">Daddallamāna</hi>nti ujjalamānaṃ. <hi rend="bold">Yasasā</hi>ti parivāramaṇigaṇena. <hi rend="bold">Obhāsatī</hi>ti taṃ maṇiratanaṃ ākāse vijjuriva obhāsati. <hi rend="bold">Tamaggahī</hi>ti taṃ maṇiratanaṃ aggahesi. Taṃ pana maṇiratanaṃ kumbhiro nāma yakkho kumbhaṇḍasahassaparivāro rakkhati. So pana tena kujjhitvā olokitamatteneva bhītatasito palāyitvā cakkavāḷapabbataṃ patvā kampamāno olokento aṭṭhāsi. Iti taṃ palāpetvā puṇṇako maṇiratanaṃ aggahesi. <hi rend="bold">Manoharaṃ nāmā</hi>ti manasā cintitaṃ dhanaṃ āharituṃ sakkotīti evaṃladdhanāmaṃ.</p>

<p rend="bodytext">Iti <pb ed="V" n="7.0164" /> so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –</p>

<p rend="hangnum" n="22:1386"><hi rend="paranum">22:1386</hi><hi rend="dot">.</hi></p>

<p rend="gatha1"> ‘‘So aggamā nagaramindapatthaṃ, oruyhupāgacchi sabhaṃ kurūnaṃ;</p>

<p rend="gathalast">Samāgate <pb ed="P" n="6.0273" /> ekasataṃ samagge, avhettha yakkho avikampamāno.</p>

<p rend="hangnum" n="22:1387"><hi rend="paranum">22:1387</hi><hi rend="dot">.</hi></p>

<p rend="gatha1"> ‘‘Ko nīdha raññaṃ varamābhijeti, kamābhijeyyāma varaddhanena;</p>

<p rend="gathalast">Kamanuttaraṃ ratanavaraṃ jināma, ko vāpi no jeti varaddhanenā’’ti.</p>

<p rend="bodytext">Tattha <pb ed="M" n="7.0172" /><hi rend="bold">oruyhupāgacchi sabhaṃ kurūna</hi>nti bhikkhave, so puṇṇako assapiṭṭhito oruyha assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato. <hi rend="bold">Ekasata</hi>nti ekasatarājāno achambhīto hutvā ‘‘ko nīdhā’’tiādīni vadanto jūtena avhettha. <hi rend="bold">Ko nīdhā</hi>ti ko nu imasmiṃ rājasamāgame. <hi rend="bold">Rañña</hi>nti rājūnaṃ antare. <hi rend="bold">Varamābhijetī</hi>ti amhākaṃ santakaṃ seṭṭharatanaṃ abhijeti, ‘‘ahaṃ jināmī’’ti vattuṃ ussahati. <hi rend="bold">Kamābhijeyyāmā</hi>ti kaṃ vā mayaṃ jineyyāma. <hi rend="bold">Varaddhanenā</hi>ti uttamadhanena. <hi rend="bold">Kamanuttara</hi>nti jinanto ca kataraṃ rājānaṃ anuttaraṃ ratanavaraṃ jināma. <hi rend="bold">Ko vāpi no jetī</hi>ti atha vā ko nāma rājā amhe varadhanena jeti. Iti so catūhi padehi korabyameva ghaṭṭeti.</p>

<p rend="bodytext">Atha rājā ‘‘mayā ito pubbe evaṃ sūro hutvā kathento nāma na diṭṭhapubbo, ko nu kho eso’’ti cintetvā pucchanto gāthamāha –</p>

<p rend="hangnum" n="22:1388"><hi rend="paranum">22:1388</hi><hi rend="dot">.</hi></p>

<p rend="gatha1"> ‘‘Kuhiṃ nu raṭṭhe tava jātibhūmi, na korabyasseva vaco tavedaṃ;</p>

<p rend="gathalast">Abhītosi no vaṇṇanibhāya sabbe, akkhāhi me nāmañca bandhave cā’’ti.</p>

<p rend="bodytext">Tattha <hi rend="bold">na korabyassevā</hi>ti kururaṭṭhavāsikasseva tava vacanaṃ na hoti.</p>

<p rend="bodytext">Taṃ sutvā itaro ‘‘ayaṃ rājā mama nāmaṃ pucchati, puṇṇako ca nāma dāso hoti. Sacāhaṃ ‘puṇṇakosmī’ti vakkhāmi, ‘esa dāso, tasmā maṃ pagabbhatāya evaṃ vadetī’ti avamaññissati, anantarātīte attabhāve nāmamassa kathessāmī’’ti cintetvā gāthamāha –</p>

<p rend="hangnum" n="22:1389"><hi rend="paranum">22:1389</hi><hi rend="dot">.</hi></p>

<p rend="gatha1"> ‘‘Kaccāyano <pb ed="V" n="7.0165" /> māṇavakosmi rāja, anūnanāmo iti mavhayanti;</p>

<p rend="gathalast">Aṅgesu <pb ed="P" n="6.0274" /> me ñātayo bandhavā ca, akkhena devasmi idhānupatto’’ti.</p>

<p rend="bodytext">Tattha <hi rend="bold">anūnanāmo</hi>ti na ūnanāmo. Iminā attano puṇṇakanāmameva paṭicchannaṃ katvā katheti. <hi rend="bold">Iti mavhayantī</hi>ti iti maṃ avhayanti pakkosanti <pb ed="M" n="7.0173" />. <hi rend="bold">Aṅgesū</hi>ti aṅgaraṭṭhe kālacampānagare vasanti. <hi rend="bold">Akkhena devasmī</hi>ti deva, jūtakīḷanatthena idha anuppattosmi.</p>

<p rend="bodytext">Atha rājā ‘‘māṇava, tvaṃ jūtena jito kiṃ dassasi, kiṃ te atthī’’ti pucchanto gāthamāha –</p>

<p rend="hangnum" n="22:1390"><hi rend="paranum">22:1390</hi><hi rend="dot">.</hi></p>

<p rend="gatha1"> ‘‘Kiṃ māṇavassa ratanāni atthi, ye taṃ jinanto hare akkhadhutto;</p>

<p rend="gathalast">Bahūni rañño ratanāni atthi, te tvaṃ daliddo kathamavhayesī’’ti.</p>

<p rend="bodytext">Tassattho – kittakāni bhoto māṇavassa ratanāni atthi, ye taṃ jinanto akkhadhutto ‘‘āharā’’ti vatvā hareyya. Rañño pana nivesane bahūni ratanāni atthi, te rājāno evaṃ bahudhane tvaṃ daliddo samāno kathaṃ jūtena avhayasīti.</p>

<p rend="bodytext">Tato puṇṇako gāthamāha –</p>

<p rend="hangnum" n="22:1391"><hi rend="paranum">22:1391</hi><hi rend="dot">.</hi></p>

<p rend="gatha1"> ‘‘Manoharo nāma maṇī mamāyaṃ, manoharaṃ maṇiratanaṃ uḷāraṃ;</p>

<p rend="gathalast">Imañca ājaññamamittatāpanaṃ, etaṃ me jinitvā hare akkhadhutto’’ti.</p>

<p rend="bodytext">Pāḷipotthakesu pana ‘‘maṇi mama vijjati lohitaṅko’’ti likhitaṃ. So pana maṇi veḷuriyo, tasmā idameva sameti.</p>

<p rend="bodytext">Tattha <hi rend="bold">ājañña</hi>nti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.</p>

<p rend="bodytext">Taṃ sutvā rājā gāthamāha –</p>

<p rend="hangnum" n="22:1392"><hi rend="paranum">22:1392</hi><hi rend="dot">.</hi></p>

<p rend="gatha1"> ‘‘Eko <pb ed="V" n="7.0166" /> maṇī māṇava kiṃ karissati, ājāniyeko pana kiṃ karissati;</p>

<p rend="gathalast">Bahūni rañño maṇiratanāni atthi, ājāniyā vātajavā anappakā’’ti.</p>

<p rend="centre">Dohaḷakaṇḍaṃ niṭṭhitaṃ.</p>

<p rend="centre">Maṇikaṇḍaṃ</p>

<p rend="bodytext">So <pb ed="P" n="6.0275" /><pb ed="M" n="7.0174" /> rañño kathaṃ sutvā ‘‘mahārāja, kiṃ nāma etaṃ vadetha, eko asso assasahassaṃ lakkhaṃ hoti, eko maṇi maṇisahassaṃ lakkhaṃ hoti. Na hi sabbe assā ekasadisā, imassa tāva javaṃ passathā’’ti vatvā assaṃ abhiruhitvā pākāramatthakena pesesi. Sattayojanikaṃ nagaraṃ assehi gīvāya gīvaṃ paharantehi parikkhittaṃ viya ahosi. Athānukkamena assopi na paññāyi, yakkhopi na paññāyi, udare baddharattapaṭova paññāyi. So assato oruyha ‘‘diṭṭho, mahārāja, assassa vego’’ti vatvā ‘‘āma, diṭṭho’’ti vutte ‘‘idāni puna passa, mahārājā’’ti vatvā assaṃ antonagare uyyāne pokkharaṇiyā udakapiṭṭhe pesesi, khuraggāni atementova pakkhandi. Atha naṃ padumapattesu vicarāpetvā pāṇiṃ paharitvā hatthaṃ pasāresi, asso āgantvā pāṇitale patiṭṭhāsi. Tato ‘‘vaṭṭate evarūpaṃ assaratanaṃ narindā’’ti vatvā ‘‘vaṭṭatī’’ti vutte ‘‘mahārāja, assaratanaṃ tāva tiṭṭhatu, maṇiratanassa mahānubhāvaṃ passā’’ti vatvā tassānubhāvaṃ pakāsento āha –</p>

<p rend="hangnum" n="22:1393"><hi rend="paranum">22:1393</hi><hi rend="dot">.</hi></p>

<p rend="gatha1"> ‘‘Idañca me maṇiratanaṃ, passa tvaṃ dvipaduttama;</p>

<p rend="gathalast">Itthīnaṃ viggahā cettha, purisānañca viggahā.</p>

<p rend="hangnum" n="22:1394"><hi rend="paranum">22:1394</hi><hi rend="dot">.</hi></p>

<p rend="gatha1"> ‘‘Migānaṃ viggahā cettha, sakuṇānañca viggahā;</p>

<p rend="gathalast">Nāgarājā supaṇṇā ca, maṇimhi passa nimmita’’nti.</p>

<p rend="bodytext">Tattha <hi rend="bold">itthīna</hi>nti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti, tāni dassento evamāha. <hi rend="bold">Nimmita</hi>nti idaṃ evarūpaṃ accherakaṃ maṇimhi nimmitaṃ passa.</p>

<p rend="bodytext">‘‘Aparampi passāhī’’ti vatvā gāthā āha –</p>

<p rend="hangnum" n="22:1395"><hi rend="paranum">22:1395</hi><hi rend="dot">.</hi></p>

<p rend="gatha1"> ‘‘Hatthānīkaṃ <pb ed="V" n="7.0167" /> rathānīkaṃ, asse pattī ca vammine;</p>

<p rend="gathalast">Caturaṅginimaṃ senaṃ, maṇimhi passa nimmitaṃ.</p>

<p rend="hangnum" n="22:1396"><hi rend="paranum">22:1396</hi><hi rend="dot">.</hi></p>

<p rend="gatha1"> ‘‘Hatthārohe <pb ed="M" n="7.0175" /> anīkaṭṭhe, rathike pattikārake;</p>

<p rend="gathalast">Balaggāni viyūḷhāni, maṇimhi passa nimmita’’nti.</p>

<p rend="bodytext">Tattha <hi rend="bold">balaggānī</hi>ti balāneva. <hi rend="bold">Viyūḷhānī</hi>ti byūhavasena ṭhitāni.</p>

<p rend="hangnum" n="22:1397"><hi rend="paranum">22:1397</hi><hi rend="dot">.</hi></p>

<p rend="gatha1"> ‘‘Puraṃ <pb ed="P" n="6.0276" /> uddhāpasampannaṃ, bahupākāratoraṇaṃ;</p>

<p rend="gathalast">Siṅghāṭake subhūmiyo, maṇimhi passa nimmitaṃ.</p>

<p rend="hangnum" n="22:1398"><hi rend="paranum">22:1398</hi><hi rend="dot">.</hi></p>

<p rend="gatha1"> ‘‘Esikā parikhāyo ca, palikhaṃ aggaḷāni ca;</p>

<p rend="gathalast">Aṭṭālake ca dvāre ca, maṇimhi passa nimmita’’nti.</p>

<p rend="bodytext">Tattha <hi rend="bold">pura</hi>nti nagaraṃ. <hi rend="bold">Uddhāpasampanna</hi>nti pākāravatthunā sampannaṃ. <hi rend="bold">Bahupākāratoraṇa</hi>nti uccapākāratoraṇanagaradvārena sampannaṃ. <hi rend="bold">Siṅghāṭake</hi>ti vīthicatukkāni. <hi rend="bold">Subhūmiyo</hi>ti nagarūpacāre vicittā ramaṇīyabhūmiyo. <hi rend="bold">Esikā</hi>ti nagaradvāresu uṭṭhāpite esikatthambhe. <hi rend="bold">Palikha</hi>nti palighaṃ, ayameva vā pāṭho. <hi rend="bold">Aggaḷānī</hi>ti nagaradvārakavāṭāni. <hi rend="bold">Dvāre cā</hi>ti gopurāni ca.</p>

<p rend="hangnum" n="22:1399"><hi rend="paranum">22:1399</hi><hi rend="dot">.</hi></p>

<p rend="gatha1"> ‘‘Passa toraṇamaggesu, nānādijagaṇā bahū;</p>

<p rend="gathalast">Haṃsā koñcā mayūrā ca, cakkavākā ca kukkuhā.</p>

<p rend="hangnum" n="22:1400"><hi rend="paranum">22:1400</hi><hi rend="dot">.</hi></p>

<p rend="gatha1"> ‘‘Kuṇālakā bahū citrā, sikhaṇḍī jīvajīvakā;</p>

<p rend="gathalast">Nānādijagaṇākiṇṇaṃ, maṇimhi passa nimmita’’nti.</p>

<p rend="bodytext">Tattha <hi rend="bold">toraṇamaggesū</hi>ti etasmiṃ nagare toraṇaggesu. <hi rend="bold">Kuṇālakā</hi>ti kāḷakokilā. <hi rend="bold">Citrā</hi>ti citrapattakokilā.</p>

<p rend="hangnum" n="22:1401"><hi rend="paranum">22:1401</hi><hi rend="dot">.</hi></p>

<p rend="gatha1"> ‘‘Passa nagaraṃ supākāraṃ, abbhutaṃ lomahaṃsanaṃ;</p>

<p rend="gathalast">Samussitadhajaṃ rammaṃ, soṇṇavālukasanthataṃ.</p>

<p rend="hangnum" n="22:1402"><hi rend="paranum">22:1402</hi><hi rend="dot">.</hi></p>

<p rend="gatha1"> ‘‘Passettha <pb ed="V" n="7.0168" /> paṇṇasālāyo, vibhattā bhāgaso mitā;</p>

<p rend="gathalast">Nivesane nivese ca, sandhibyūhe pathaddhiyo’’ti.</p>

<p rend="bodytext">Tattha <hi rend="bold">supākāra</hi>nti kañcanapākāraparikkhittaṃ. <hi rend="bold">Paṇṇasālāyo</hi>ti nānābhaṇḍapuṇṇe āpaṇe. <hi rend="bold">Nivesane nivese cā</hi>ti gehāni ceva gehavatthūni ca. <hi rend="bold">Sandhibyūhe</hi>ti gharasandhiyo ca anibbiddharacchā ca. <hi rend="bold">Pathaddhiyo</hi>ti nibbiddhavīthiyo.</p>

<p rend="hangnum" n="22:1403"><hi rend="paranum">22:1403</hi><hi rend="dot">.</hi></p>

<p rend="gatha1"> ‘‘Pānāgāre <pb ed="M" n="7.0176" /> ca soṇḍe ca, sūnā odaniyā gharā;</p>

<p rend="gathalast">Vesī ca gaṇikāyo ca, maṇimhi passa nimmitaṃ.</p>

<p rend="hangnum" n="22:1404"><hi rend="paranum">22:1404</hi><hi rend="dot">.</hi></p>

<p rend="gatha1"> ‘‘Mālākāre ca rajake, gandhike atha dussike;</p>

<p rend="gathalast">Suvaṇṇakāre maṇikāre, maṇimhi passa nimmitaṃ.</p>

<p rend="hangnum" n="22:1405"><hi rend="paranum">22:1405</hi><hi rend="dot">.</hi></p>

<p rend="gatha1"> ‘‘Āḷārike ca sūde ca, naṭanāṭakagāyino;</p>

<p rend="gathalast">Pāṇissare kumbhathūnike, maṇimhi passa nimmita’’nti.</p>

<p rend="bodytext">Tattha <hi rend="bold">soṇḍe cā</hi>ti attano anurūpehi kaṇṭhakaṇṇapilandhanehi samannāgate āpānabhūmiṃ <pb ed="P" n="6.0277" /> sajjetvā nisinne surāsoṇḍe ca. <hi rend="bold">Āḷārike</hi>ti pūvapāke. <hi rend="bold">Sūde</hi>ti bhattakārake. <hi rend="bold">Pāṇissare</hi>ti pāṇippahārena gāyante. <hi rend="bold">Kumbhathūnike</hi>ti ghaṭadaddarivādake.</p>

<p rend="hangnum" n="22:1406"><hi rend="paranum">22:1406</hi><hi rend="dot">.</hi></p>

<p rend="gatha1"> ‘‘Passa bherī mudiṅgā ca, saṅkhā paṇavadindimā;</p>

<p rend="gathalast">Sabbañca tāḷāvacaraṃ, maṇimhi passa nimmitaṃ.</p>

<p rend="hangnum" n="22:1407"><hi rend="paranum">22:1407</hi><hi rend="dot">.</hi></p>

<p rend="gatha1"> ‘‘Sammatālañca vīṇañca, naccagītaṃ suvāditaṃ;</p>

<p rend="gathalast">Tūriyatāḷitasaṅghuṭṭhaṃ, maṇimhi passa nimmitaṃ.</p>

<p rend="hangnum" n="22:1408"><hi rend="paranum">22:1408</hi><hi rend="dot">.</hi></p>

<p rend="gatha1"> ‘‘Laṅghikā muṭṭhikā cettha, māyākārā ca sobhiyā;</p>

<p rend="gathalast">Vetālike ca jalle ca, maṇimhi passa nimmita’’nti.</p>

<p rend="bodytext">Tattha <hi rend="bold">sammatālañcā</hi>ti khadirādisammañceva kaṃsatālañca. <hi rend="bold">Tūriyatāḷitasaṅghuṭṭha</hi>nti nānātūriyānaṃ <pb ed="V" n="7.0169" /> tāḷitehi saṅghuṭṭhaṃ. <hi rend="bold">Muṭṭhikā</hi>ti muṭṭhikamallā. <hi rend="bold">Sobhiyā</hi>ti nagarasobhanā itthī ca sampannarūpā purisā ca. <hi rend="bold">Vetālike</hi>ti vetālauṭṭhāpake. <hi rend="bold">Jalle</hi>ti massūni karonte nhāpite.</p>

<p rend="hangnum" n="22:1409"><hi rend="paranum">22:1409</hi><hi rend="dot">.</hi></p>

<p rend="gatha1"> ‘‘Samajjā cettha vattanti, ākiṇṇā naranāribhi;</p>

<p rend="gathalast">Mañcātimañce bhūmiyo, maṇimhi passa nimmita’’nti.</p>

<p rend="bodytext">Tattha <hi rend="bold">mañcātimañce</hi>ti mañcānaṃ upari baddhamañce. <hi rend="bold">Bhūmiyo</hi>ti ramaṇīyā samajjabhūmiyo.</p>

<p rend="hangnum" n="22:1410"><hi rend="paranum">22:1410</hi><hi rend="dot">.</hi></p>

<p rend="gatha1"> ‘‘Passa <pb ed="M" n="7.0177" /> malle samajjasmiṃ, phoṭente diguṇaṃ bhujaṃ;</p>

<p rend="gathalast">Nihate nihatamāne ca, maṇimhi passa nimmita’’nti.</p>

<p rend="bodytext">Tattha <hi rend="bold">samajjasmi</hi>nti mallaraṅge. <hi rend="bold">Nihate</hi>ti nihanitvā jinitvā ṭhite. <hi rend="bold">Nihatamāne</hi>ti parājite.</p>

<p rend="hangnum" n="22:1411"><hi rend="paranum">22:1411</hi><hi rend="dot">.</hi></p>

<p rend="gatha1"> ‘‘Passa pabbatapādesu, nānāmigagaṇā bahū;</p>

<p rend="gathalast">Sīhā byagghā varāhā ca, acchakokataracchayo.</p>

<p rend="hangnum" n="22:1412"><hi rend="paranum">22:1412</hi><hi rend="dot">.</hi></p>

<p rend="gatha1"> ‘‘Palāsādā gavajā ca, mahiṃsā rohitā rurū;</p>

<p rend="gathalast">Eṇeyyā ca varāhā ca, gaṇino nīkasūkarā.</p>

<p rend="hangnum" n="22:1413"><hi rend="paranum">22:1413</hi><hi rend="dot">.</hi></p>

<p rend="gatha1"> ‘‘Kadalimigā bahū citrā, biḷārā sasakaṇṭakā;</p>

<p rend="gathalast">Nānāmigagaṇākiṇṇaṃ, maṇimhi passa nimmita’’nti.</p>

<p rend="bodytext">Tattha <hi rend="bold">palāsādā</hi>ti khaggamigā. ‘‘Palatā’’tipi pāṭho. <hi rend="bold">Gavajā</hi>ti gavayā. <hi rend="bold">Varāhā</hi>ti ekā migajātikā. Tathā gaṇino ceva nīkasūkarā ca.<hi rend="bold"> Bahū citrā</hi>ti nānappakārā citrā migā.<hi rend="bold"> Biḷārā</hi>ti araññabiḷārā. <hi rend="bold">Sasakaṇṭakā</hi>ti sasā ca kaṇṭakā ca.</p>

<p rend="hangnum" n="22:1414"><hi rend="paranum">22:1414</hi><hi rend="dot">.</hi></p>

<p rend="gatha1"> ‘‘Najjāyo <pb ed="P" n="6.0278" /> suppatitthāyo, soṇṇavālukasanthatā;</p>

<p rend="gathalast">Acchā savanti ambūni, macchagumbanisevitā.</p>

<p rend="hangnum" n="22:1415"><hi rend="paranum">22:1415</hi><hi rend="dot">.</hi></p>

<p rend="gatha1"> ‘‘Kumbhīlā <pb ed="V" n="7.0170" /> makarā cettha, susumārā ca kacchapā;</p>

<p rend="gathalast">Pāṭhīnā pāvusā macchā, balajā muñcarohitā’’ti.</p>

<p rend="bodytext">Tattha <hi rend="bold">najjāyo</hi>ti nadiyo. <hi rend="bold">Soṇṇavālukasanthatā</hi>ti suvaṇṇavālukāya santhatatalā. <hi rend="bold">Kumbhīlā</hi>ti ime evarūpā jalacarā antonadiyaṃ vicaranti, tepi maṇimhi passāhīti.</p>

<p rend="hangnum" n="22:1416"><hi rend="paranum">22:1416</hi><hi rend="dot">.</hi></p>

<p rend="gatha1"> ‘‘Nānādijagaṇākiṇṇā, nānādumagaṇāyutā;</p>

<p rend="gathalast">Veḷuriyakarodāyo, maṇimhi passa nimmita’’nti.</p>

<p rend="bodytext">Tattha <pb ed="M" n="7.0178" /><hi rend="bold">veḷuriyakarodāyo</hi>ti veḷuriyapāsāṇe paharitvā saddaṃ karontiyo evarūpā najjāyoti.</p>

<p rend="hangnum" n="22:1417"><hi rend="paranum">22:1417</hi><hi rend="dot">.</hi></p>

<p rend="gatha1"> ‘‘Passettha pokkharaṇiyo, suvibhattā catuddisā;</p>

<p rend="gathalast">Nānādijagaṇākiṇṇā, puthulomanisevitā.</p>

<p rend="hangnum" n="22:1418"><hi rend="paranum">22:1418</hi><hi rend="dot">.</hi></p>

<p rend="gatha1"> ‘‘Samantodakasampannaṃ, mahiṃ sāgarakuṇḍalaṃ;</p>

<p rend="gathalast">Upetaṃ vanarājehi, maṇimhi passa nimmita’’nti.</p>

<p rend="bodytext">Tattha <hi rend="bold">puthulomanisevitā</hi>ti mahāmacchehi nisevitā. <hi rend="bold">Vanarājehī</hi>ti vanarājīhi, ayameva vā pāṭho.</p>

<p rend="hangnum" n="22:1419"><hi rend="paranum">22:1419</hi><hi rend="dot">.</hi></p>

<p rend="gatha1"> ‘‘Purato videhe passa, goyāniye ca pacchato;</p>

<p rend="gathalast">Kuruyo jambudīpañca, maṇimhi passa nimmitaṃ.</p>

<p rend="hangnum" n="22:1420"><hi rend="paranum">22:1420</hi><hi rend="dot">.</hi></p>

<p rend="gatha1"> ‘‘Passa candaṃ sūriyañca, obhāsante catuddisā;</p>

<p rend="gathalast">Sineruṃ anupariyante, maṇimhi passa nimmitaṃ.</p>

<p rend="hangnum" n="22:1421"><hi rend="paranum">22:1421</hi><hi rend="dot">.</hi></p>

<p rend="gatha1"> ‘‘Sineruṃ himavantañca, sāgarañca mahītalaṃ;</p>

<p rend="gathalast">Cattāro ca mahārāje, maṇimhi passa nimmitaṃ.</p>

<p rend="hangnum" n="22:1422"><hi rend="paranum">22:1422</hi><hi rend="dot">.</hi></p>

<p rend="gatha1"> ‘‘Ārāme <pb ed="V" n="7.0171" /> vanagumbe ca, pāṭiye ca siluccaye;</p>

<p rend="gathalast">Ramme kimpurisākiṇṇe, maṇimhi passa nimmitaṃ.</p>

<p rend="hangnum" n="22:1423"><hi rend="paranum">22:1423</hi><hi rend="dot">.</hi></p>

<p rend="gatha1"> ‘‘Phārusakaṃ cittalataṃ, missakaṃ nandanaṃ vanaṃ;</p>

<p rend="gathalast">Vejayantañca pāsādaṃ, maṇimhi passa nimmitaṃ.</p>

<p rend="hangnum" n="22:1424"><hi rend="paranum">22:1424</hi><hi rend="dot">.</hi></p>

<p rend="gatha1"> ‘‘Sudhammaṃ tāvatiṃsañca, pārichattañca pupphitaṃ;</p>

<p rend="gathalast">Erāvaṇaṃ nāgarājaṃ, maṇimhi passa nimmitaṃ.</p>

<p rend="hangnum" n="22:1425"><hi rend="paranum">22:1425</hi><hi rend="dot">.</hi></p>

<p rend="gatha1"> ‘‘Passettha devakaññāyo, nabhā vijjurivuggatā;</p>

<p rend="gathalast">Nandane vicarantiyo, maṇimhi passa nimmitaṃ.</p>

<p rend="hangnum" n="22:1426"><hi rend="paranum">22:1426</hi><hi rend="dot">.</hi></p>

<p rend="gatha1"> ‘‘Passettha <pb ed="P" n="6.0279" /><pb ed="M" n="7.0179" /> devakaññāyo, devaputtapalobhinī;</p>

<p rend="gathalast">Devaputte ramamāne, maṇimhi passa nimmita’’nti.</p>

<p rend="bodytext">Tattha <hi rend="bold">videhe</hi>ti pubbavidehadīpaṃ. <hi rend="bold">Goyāniye</hi>ti aparagoyānadīpaṃ. <hi rend="bold">Kuruyo</hi>ti uttarakuru ca dakkhiṇato jambudīpañca. <hi rend="bold">Anupariyante</hi>ti ete candimasūriye sineruṃ anupariyāyante. <hi rend="bold">Pāṭiye</hi>ti pattharitvā ṭhapite viya piṭṭhipāsāṇe.</p>

<p rend="hangnum" n="22:1427"><hi rend="paranum">22:1427</hi><hi rend="dot">.</hi></p>

<p rend="gatha1"> ‘‘Parosahassapāsāde, veḷuriyaphalasanthate;</p>

<p rend="gathalast">Pajjalante ca vaṇṇena, maṇimhi passa nimmitaṃ.</p>

<p rend="hangnum" n="22:1428"><hi rend="paranum">22:1428</hi><hi rend="dot">.</hi></p>

<p rend="gatha1"> ‘‘Tāvatiṃse ca yāme ca, tusite cāpi nimmite;</p>

<p rend="gathalast">Paranimmitavasavattino, maṇimhi passa nimmitaṃ.</p>

<p rend="hangnum" n="22:1429"><hi rend="paranum">22:1429</hi><hi rend="dot">.</hi></p>

<p rend="gatha1"> ‘‘Passettha pokkharaṇiyo, vippasannodikā sucī;</p>

<p rend="gathalast">Mandālakehi sañchannā, padumuppalakehi cā’’ti.</p>

<p rend="bodytext">Tattha <hi rend="bold">parosahassa</hi>nti tāvatiṃsabhavane atirekasahassapāsāde.</p>

<p rend="hangnum" n="22:1430"><hi rend="paranum">22:1430</hi><hi rend="dot">.</hi></p>

<p rend="gatha1"> ‘‘Dasettha <pb ed="V" n="7.0172" /> rājiyo setā, dasa nīlā manoramā;</p>

<p rend="gathalast">Cha piṅgalā pannarasa, haliddā ca catuddasa.</p>

<p rend="hangnum" n="22:1431"><hi rend="paranum">22:1431</hi><hi rend="dot">.</hi></p>

<p rend="gatha1"> ‘‘Vīsati tattha sovaṇṇā, vīsati rajatāmayā;</p>

<p rend="gathalast">Indagopakavaṇṇābhā, tāva dissanti tiṃsati.</p>

<p rend="hangnum" n="22:1432"><hi rend="paranum">22:1432</hi><hi rend="dot">.</hi></p>

<p rend="gatha1"> ‘‘Dasettha kāḷiyo chacca, mañjeṭṭhā pannavīsati;</p>

<p rend="gathalast">Missā bandhukapupphehi, nīluppalavicittikā.</p>

<p rend="hangnum" n="22:1433"><hi rend="paranum">22:1433</hi><hi rend="dot">.</hi></p>

<p rend="gatha1"> ‘‘Evaṃ sabbaṅgasampannaṃ, accimantaṃ pabhassaraṃ;</p>

<p rend="gathalast">Odhisuṅkaṃ mahārāja, passa tvaṃ dvipaduttamā’’ti.</p>

<p rend="bodytext">Tattha <hi rend="bold">dasettha rājiyo setā</hi>ti etasmiṃ maṇikkhandhe dasa setarājiyo. <hi rend="bold">Cha piṅgalā pannarasā</hi>ti cha ca pannarasa cāti ekavīsati piṅgalarājiyo <pb ed="M" n="7.0180" />. <hi rend="bold">Haliddā</hi>ti haliddavaṇṇā catuddasa. <hi rend="bold">Tiṃsatī</hi>ti indagopakavaṇṇābhā tiṃsa rājiyo. <hi rend="bold">Dasa chaccā</hi>ti dasa ca cha ca soḷasa kāḷarājiyo. <hi rend="bold">Pannavīsatī</hi>ti pañcavīsati mañjeṭṭhavaṇṇā pabhassarā. <hi rend="bold">Missā bandhukapupphehī</hi>ti kāḷamañjeṭṭhavaṇṇarājiyo etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo nīluppalehi vicittikā. <hi rend="bold">Odhisuṅka</hi>nti suṅkakoṭṭhāsaṃ. Yo maṃ jūte jinissati, tassimaṃ suṅkakoṭṭhāsaṃ passāti vadati. Aṭṭhakathāyaṃ pana ‘‘hotu suṅkaṃ, mahārājā’’tipi pāṭho. Tassattho – dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja, suṅkaṃ hotu. Yo maṃ jūte jinissati, tassidaṃ bhavissatīti.</p>

<p rend="centre">Maṇikaṇḍaṃ niṭṭhitaṃ.</p>

<p rend="centre">Akkhakaṇḍaṃ</p>

<p rend="bodytext">Evaṃ <pb ed="P" n="6.0280" /> vatvā puṇṇako ‘‘mahārāja, ahaṃ tāva jūte parājito imaṃ maṇiratanaṃ dassāmi, tvaṃ pana kiṃ dassasī’’ti āha. ‘‘Tāta, mama sarīrañca deviñca setacchattañca ṭhapetvā sesaṃ mama santakaṃ suṅkaṃ hotū’’ti. ‘‘Tena hi, deva, mā cirāyi, ahaṃ dūrāgato, khippaṃ jūtamaṇḍalaṃ sajjāpehī’’ti. Rājā amacce āṇāpesi. Te khippaṃ jūtamaṇḍalaṃ sajjetvā <pb ed="V" n="7.0173" /> rañño varapotthakattharaṇaṃ santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā rañño kālaṃ ārocayiṃsu. Tato puṇṇako rājānaṃ gāthāya ajjhabhāsi –</p>

<p rend="hangnum" n="22:1434"><hi rend="paranum">22:1434</hi><hi rend="dot">.</hi></p>

<p rend="gatha1"> ‘‘Upāgataṃ rāja mupehi lakkhaṃ, netādisaṃ maṇiratanaṃ tavatthi;</p>

<p rend="gathalast">Dhammena jissāma asāhasena, jito ca no khippamavākarohī’’ti.</p>

<p rend="bodytext">Tassattho – mahārāja, jūtasālāya kammaṃ upāgataṃ niṭṭhitaṃ, etādisaṃ maṇiratanaṃ tava natthi, mā papañcaṃ karohi, upehi lakkhaṃ akkhehi kīḷanaṭṭhānaṃ <pb ed="M" n="7.0181" /> upagaccha. Kīḷantā ca mayaṃ dhammena jissāma, dhammeneva no asāhasena jayo hotu. Sace pana tvaṃ jito bhavissasi, atha no khippamavākarohi, papañcaṃ akatvāva jito dhanaṃ dadeyyāsīti vuttaṃ hoti.</p>

<p rend="bodytext">Atha naṃ rājā ‘‘māṇava, tvaṃ maṃ ‘rājā’ti mā bhāyi, dhammeneva no asāhasena jayaparājayo bhavissatī’’ti āha. Taṃ sutvā puṇṇako ‘‘amhākaṃ dhammeneva jayaparājayabhāvaṃ jānāthā’’ti tepi rājāno sakkhiṃ karonto gāthamāha –</p>

<p rend="hangnum" n="22:1435"><hi rend="paranum">22:1435</hi><hi rend="dot">.</hi></p>

<p rend="gatha1"> ‘‘Pañcāla paccuggata sūrasena, macchā ca maddā saha kekakebhi;</p>

<p rend="gathalast">Passantu note asaṭhena yuddhaṃ, na no sabhāyaṃ na karonti kiñcī’’ti.</p>

<p rend="bodytext">Tattha <hi rend="bold">paccuggatā</hi>ti uggatattā paññātattā pākaṭattā pañcālarājānamevālapati. <hi rend="bold">Macchā cā</hi>ti tvañca, samma maccharāja. <hi rend="bold">Maddā</hi>ti maddarāja. <hi rend="bold">Saha kekakebhī</hi>ti kekakebhināmena janapadena saha vattamānakekakebhirāja, tvañca. Atha vā <pb ed="P" n="6.0281" /> sahasaddaṃ ‘‘kekakebhī’’ti padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo. <hi rend="bold">Passantu note</hi>ti amhākaṃ dvinnaṃ ete rājāno asaṭhena akkhayuddhaṃ passantu. <hi rend="bold">Na no sabhāyaṃ na karonti kiñcī</hi>ti ettha <hi rend="bold">no</hi>ti nipātamattaṃ, sabhāyaṃ kiñci sakkhiṃ na na karonti, khattiyepi brāhmaṇepi karontiyeva, tasmā sace kiñci akāraṇaṃ uppajjati, ‘‘na no sutaṃ, na no diṭṭha’’nti vattuṃ na labhissatha, appamattā hothāti.</p>

<p rend="bodytext">Evaṃ yakkhasenāpati rājāno sakkhiṃ akāsi. Rājāpi ekasatarājaparivuto puṇṇakaṃ gahetvā <pb ed="V" n="7.0174" /> jūtasālaṃ pāvisi. Sabbepi patirūpāsanesu nisīdiṃsu, rajataphalake suvaṇṇapāsake ṭhapayiṃsu. Puṇṇako turitaturito āha ‘‘mahārāja, pāsakesu āyā nāma mālikaṃ sāvaṭṭaṃ bahulaṃ santibhadrādayo catuvīsati, tesu tumhe attano ruccanakaṃ āyaṃ gaṇhathā’’ti. Rājā ‘‘sādhū’’ti bahulaṃ gaṇhi. Puṇṇako <pb ed="M" n="7.0182" /> sāvaṭṭaṃ gaṇhi. Atha naṃ rājā āha ‘‘tena hi tāva māṇava, pāsake pātehī’’ti. ‘‘Mahārāja, paṭhamaṃ mama vāro na pāpuṇāti, tumhe pātethā’’ti vutte rājā ‘‘sādhū’’ti sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena rājā jūte jināti. Sā tassa avidūre ṭhitā ahosi. Rājā devadhītaraṃ anussaritvā jūtagītaṃ gāyanto imā gāthā āha –</p>

<p rend="gatha1">‘‘Sabbā nadī vaṅkagatī, sabbe kaṭṭhamayā vanā;</p>

<p rend="gathalast">Sabbitthiyo kare pāpaṃ, labhamāne nivātake. (jā. 2.21.308);</p>

<p rend="gatha1">‘‘Atha passatu maṃ amma, vijayaṃ me padissatu;</p>

<p rend="gathalast">Anukampāhi me amma, mahantaṃ jayamessatu.</p>

<p rend="gatha1">‘‘Devate tvajja rakkha devi, passa mā maṃ vibhāveyya;</p>

<p rend="gathalast">Anukampakā patiṭṭhā ca, passa bhadrāni rakkhituṃ.</p>

<p rend="gatha1">‘‘Jambonadamayaṃ pāsaṃ, caturaṃsamaṭṭhaṅguli;</p>

<p rend="gathalast">Vibhāti parisamajjhe, sabbakāmadado bhava.</p>

<p rend="gatha1">‘‘Devate me jayaṃ dehi, passa maṃ appabhāginaṃ;</p>

<p rend="gathalast">Mātānukampako poso, sadā bhadrāni passati.</p>

<p rend="gatha1">‘‘Aṭṭhakaṃ mālikaṃ vuttaṃ, sāvaṭṭañca chakaṃ mataṃ;</p>

<p rend="gatha2">Catukkaṃ bahulaṃ ñeyyaṃ, dvibindusantibhadrakaṃ;</p>

<p rend="gathalast">Catuvīsati āyā ca, munindena pakāsitā’’ti.</p>

<p rend="bodytext">Rājā evaṃ jūtagītaṃ gāyitvā pāsake hatthena parivattetvā ākāse khipi. Puṇṇakassa ānubhāvena pāsakā rañño parājayāya bhassanti. Rājā jūtasippamhi atikusalatāya pāsake attano <pb ed="V" n="7.0175" /> parājayāya <pb ed="P" n="6.0282" /> bhassante ñatvā ākāseyeva saṅkaḍḍhanto gahetvā puna ākāse khipi. Dutiyampi attano parājayāya bhassante ñatvā tatheva aggahesi. Tato puṇṇako cintesi ‘‘ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā gaṇhāti, kiṃ nu kho kāraṇa’’nti. So olokento tassa ārakkhadevatāya ānubhāvaṃ ñatvā akkhīni ummīletvā kuddho viya naṃ olokesi. Sā bhītatasitā <pb ed="M" n="7.0183" /> palāyitvā cakkavāḷapabbatamatthakaṃ patvā kampamānā oloketvā aṭṭhāsi. Rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi. Te rañño parājayāya patiṃsu. Athassa parājitabhāvaṃ ñatvā puṇṇako apphoṭetvā mahantena saddena ‘‘jitaṃ me’’ti tikkhattuṃ sīhanādaṃ nadi. So saddo sakalajambudīpaṃ phari. Tamatthaṃ pakāsento satthā āha –</p>

<p rend="hangnum" n="22:1436"><hi rend="paranum">22:1436</hi><hi rend="dot">.</hi></p>

<p rend="gatha1"> ‘‘Te pāvisuṃ akkhamadena mattā, rājā kurūnaṃ puṇṇako cāpi yakkho;</p>

<p rend="gathalast">Rājā kaliṃ viccinamaggahesi, kaṭaṃ aggahī puṇṇako nāma yakkho.</p>

<p rend="hangnum" n="22:1437"><hi rend="paranum">22:1437</hi><hi rend="dot">.</hi></p>

<p rend="gatha1"> ‘‘Te tattha jūte ubhaye samāgate, raññaṃ sakāse sakhīnañca majjhe;</p>

<p rend="gathalast">Ajesi yakkho naravīraseṭṭhaṃ, tatthappanādo tumulo babhūvā’’ti.</p>

<p rend="bodytext">Tattha <hi rend="bold">pāvisu</hi>nti jūtasālaṃ pavisiṃsu. <hi rend="bold">Viccina</hi>nti rājā catuvīsatiyā āyesu vicinanto kaliṃ parājayaggāhaṃ aggahesi. <hi rend="bold">Kaṭaṃ aggahī</hi>ti puṇṇako nāma yakkho jayaggāhaṃ gaṇhi. <hi rend="bold">Te tattha jūte ubhaye samāgate</hi>ti te tattha jūte samāgatā ubho jūtaṃ kīḷiṃsūti attho. <hi rend="bold">Rañña</hi>nti atha tesaṃ ekasatarājūnaṃ sakāse avasesānañca sakhīnaṃ majjhe so yakkho naravīraseṭṭhaṃ rājānaṃ ajesi. <hi rend="bold">Tatthappanādo tumulo babhūvā</hi>ti tasmiṃ jūtamaṇḍale ‘‘rañño parājitabhāvaṃ jānātha, jitaṃ me, jitaṃ me’’ti mahanto saddo ahosi.</p>

<p rend="bodytext">Rājā parājito anattamano ahosi. Atha naṃ samassāsento puṇṇako gāthamāha –</p>

<p rend="hangnum" n="22:1438"><hi rend="paranum">22:1438</hi><hi rend="dot">.</hi></p>

<p rend="gatha1"> ‘‘Jayo <pb ed="P" n="6.0283" /><pb ed="M" n="7.0184" /> mahārāja parājayo ca, āyūhataṃ aññatarassa hoti;</p>

<p rend="gathalast">Janinda jīnosi varaddhanena, jito ca me khippamavākarohī’’ti.</p>

<p rend="bodytext">Tattha <hi rend="bold">āyūhata</hi>nti dvinnaṃ vāyāmamānānaṃ aññatarassa eva hoti, tasmā ‘‘parājitomhī’’ti <pb ed="V" n="7.0176" /> mā cintayi. <hi rend="bold">Jīnosī</hi>ti parihīnosi. <hi rend="bold">Varaddhanenā</hi>ti paramadhanena. <hi rend="bold">Khippamavākarohī</hi>ti khippaṃ me jayaṃ dhanaṃ dehīti.</p>

<p rend="bodytext">Atha naṃ rājā ‘‘gaṇha, tātā’’ti vadanto gāthamāha –</p>

<p rend="hangnum" n="22:1439"><hi rend="paranum">22:1439</hi><hi rend="dot">.</hi></p>

<p rend="gatha1"> ‘‘Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;</p>

<p rend="gathalast">Gaṇhāhi kaccāna varaṃ dhanānaṃ, ādāya yenicchasi tena gacchā’’ti.</p>

<p rend="bodytext">Puṇṇako āha –</p>

<p rend="hangnum" n="22:1440"><hi rend="paranum">22:1440</hi><hi rend="dot">.</hi></p>

<p rend="gatha1"> ‘‘Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;</p>

<p rend="gathalast">Tesaṃ varo vidhuro nāma kattā, so me jito taṃ me avākarohī’’ti.</p>

<p rend="bodytext">Tattha <hi rend="bold">so me jito taṃ me</hi>ti mayā hi tava vijite uttamaṃ ratanaṃ jitaṃ, so ca sabbaratanānaṃ varo vidhuro, tasmā, deva, so mayā jito nāma hoti, taṃ me dehīti.</p>

<p rend="bodytext">Rājā āha –</p>

<p rend="hangnum" n="22:1441"><hi rend="paranum">22:1441</hi><hi rend="dot">.</hi></p>

<p rend="gatha1"> ‘‘Attā ca me so saraṇaṃ gatī ca, dīpo ca leṇo ca parāyaṇo ca;</p>

<p rend="gathalast">Asantuleyyo mama so dhanena, pāṇena me sādiso esa kattā’’ti.</p>

<p rend="bodytext">Tattha <hi rend="bold">attā ca me so</hi>ti so mayhaṃ attā ca, mayā ca ‘‘attānaṃ ṭhapetvā sesaṃ dassāmī’’ti vuttaṃ, tasmā taṃ mā gaṇhi. Na kevalañca attāva <pb ed="M" n="7.0185" />, atha kho me so saraṇañca gati ca dīpo ca leṇo ca parāyaṇo ca. <hi rend="bold">Asantuleyyo mama so dhanenā</hi>ti sattavidhena ratanena saddhiṃ na tuletabboti.</p>

<p rend="bodytext">Puṇṇako āha –</p>

<p rend="hangnum" n="22:1442"><hi rend="paranum">22:1442</hi><hi rend="dot">.</hi></p>

<p rend="gatha1"> ‘‘Ciraṃ vivādo mama tuyhañcassa, kāmañca pucchāma tameva gantvā;</p>

<p rend="gathalast">Esova <pb ed="P" n="6.0284" /> no vivaratu etamatthaṃ, yaṃ vakkhatī hotu kathā ubhinna’’nti.</p>

<p rend="bodytext">Tattha <pb ed="V" n="7.0177" /><hi rend="bold">vivaratu etamattha</hi>nti ‘‘so tava attā vā na vā’’ti etamatthaṃ esova pakāsetu. <hi rend="bold">Hotu kathā ubhinna</hi>nti yaṃ so vakkhati, sāyeva no ubhinnaṃ kathā hotu, taṃ pamāṇaṃ hotūti attho.</p>

<p rend="bodytext">Rājā āha –</p>

<p rend="hangnum" n="22:1443"><hi rend="paranum">22:1443</hi><hi rend="dot">.</hi></p>

<p rend="gatha1"> ‘‘Addhā hi saccaṃ bhaṇasi, na ca māṇava sāhasaṃ;</p>

<p rend="gathalast">Tameva gantvā pucchāma, tena tussāmubho janā’’ti.</p>

<p rend="bodytext">Tattha <hi rend="bold">na ca māṇava sāhasa</hi>nti mayhaṃ pasayha sāhasikavacanaṃ na ca bhaṇasi.</p>

<p rend="bodytext">Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ agamāsi. Paṇḍitopi āsanā oruyha rājānaṃ vanditvā ekamantaṃ aṭṭhāsi. Atha puṇṇako mahāsattaṃ āmantetvā ‘‘paṇḍita, ‘tvaṃ dhamme ṭhito jīvitahetupi musāvādaṃ na bhaṇasī’ti kittisaddo te sakalaloke phuṭo, ahaṃ pana te ajja dhamme ṭhitabhāvaṃ jānissāmī’’ti vatvā gāthamāha –</p>

<p rend="hangnum" n="22:1444"><hi rend="paranum">22:1444</hi><hi rend="dot">.</hi></p>

<p rend="gatha1"> ‘‘Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;</p>

<p rend="gathalast">Dāsosi rañño uda vāsi ñāti, vidhuroti saṅkhā katamāsi loke’’ti.</p>

<p rend="bodytext">Tattha <hi rend="bold">saccaṃ nu devā vidahū kurūnaṃ, dhamme ṭhitaṃ vidhuraṃ nāmamacca</hi>nti ‘‘kurūnaṃ raṭṭhe vidhuro nāma amacco dhamme ṭhito jīvitahetupi musāvādaṃ na <pb ed="M" n="7.0186" /> bhaṇatī’’ti evaṃ devā vidahū vidahanti kathenti pakāsenti, evaṃ vidahamānā te devā saccaṃ nu vidahanti, udāhu abhūtavādāyeveteti. <hi rend="bold">Vidhuroti saṅkhā katamāsi loke</hi>ti yā esā tava ‘‘vidhuro’’ti loke saṅkhā paññatti, sā katamā āsi, tvaṃ pakāsehi, kiṃ nu rañño dāso nīcatarajātiko, udāhu samo vā uttaritaro vā ñātīti idaṃ tāva me ācikkha, dāsosi rañño, uda vāsi ñātīti.</p>

<p rend="bodytext">Atha mahāsatto ‘‘ayaṃ maṃ evaṃ pucchati, ahaṃ kho panetaṃ ‘rañño ñātī’tipi ‘rañño uttaritaro’tipi ‘rañño na kiñci homī’tipi saññāpetuṃ sakkomi, evaṃ santepi imasmiṃ loke <pb ed="V" n="7.0178" /> saccasamo avassayo <pb ed="P" n="6.0285" /> nāma natthi, saccameva kathetuṃ vaṭṭatī’’ti cintetvā ‘‘māṇava, nevāhaṃ rañño ñāti, na uttaritaro, catunnaṃ pana dāsānaṃ aññataro’’ti dassetuṃ gāthādvayamāha –</p>

<p rend="hangnum" n="22:1445"><hi rend="paranum">22:1445</hi><hi rend="dot">.</hi></p>

<p rend="gatha1"> ‘‘Āmāyadāsāpi bhavanti heke, dhanena kītāpi bhavanti dāsā;</p>

<p rend="gathalast">Sayampi heke upayanti dāsā, bhayā paṇunnāpi bhavanti dāsā.</p>

<p rend="hangnum" n="22:1446"><hi rend="paranum">22:1446</hi><hi rend="dot">.</hi></p>

<p rend="gatha1"> ‘‘Ete narānaṃ caturova dāsā, addhā hi yonito ahampi jāto;</p>

<p rend="gatha2">Bhavo ca rañño abhavo ca rañño, dāsāhaṃ devassa parampi gantvā;</p>

<p rend="gathalast">Dhammena maṃ māṇava tuyha dajjā’’ti.</p>

<p rend="bodytext">Tattha <hi rend="bold">āmāyadāsā</hi>ti dāsiyā kucchimhi jātadāsā. <hi rend="bold">Sayampi heke upayanti dāsā</hi>ti ye keci upaṭṭhākajātikā, sabbe te sayaṃ dāsabhāvaṃ upagatā dāsā nāma. <hi rend="bold">Bhayā paṇunnā</hi>ti rājabhayena vā corabhayena vā attano vasanaṭṭhānato paṇunnā karamarā hutvā paravisayaṃ gatāpi dāsāyeva nāma. <hi rend="bold">Addhā hi yonito ahampi jāto</hi>ti māṇava, ekaṃseneva ahampi catūsu dāsayonīsu ekato sayaṃ dāsayonito nibbattadāso. <hi rend="bold">Bhavo ca rañño abhavo ca rañño</hi>ti rañño <pb ed="M" n="7.0187" /> vuḍḍhi vā hotu avuḍḍhi vā, na sakkā mayā musā bhāsituṃ. <hi rend="bold">Parampī</hi>ti dūraṃ gantvāpi ahaṃ devassa dāsoyeva. <hi rend="bold">Dajjā</hi>ti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.</p>

<p rend="bodytext">Taṃ sutvā puṇṇako haṭṭhatuṭṭho puna apphoṭetvā gāthamāha –</p>

<p rend="hangnum" n="22:1447"><hi rend="paranum">22:1447</hi><hi rend="dot">.</hi></p>

<p rend="gatha1"> ‘‘Ayaṃ dutīyo vijayo mamajja, puṭṭho hi kattā vivarettha pañhaṃ;</p>

<p rend="gathalast">Adhammarūpo vata rājaseṭṭho, subhāsitaṃ nānujānāsi mayha’’nti.</p>

<p rend="bodytext">Tattha <hi rend="bold">rājaseṭṭho</hi>ti ayaṃ rājaseṭṭho adhammarūpo vata. <hi rend="bold">Subhāsita</hi>nti vidhurapaṇḍitena sukathitaṃ suvinicchitaṃ. <hi rend="bold">Nānujānāsi mayha</hi>nti idānetaṃ vidhurapaṇḍitaṃ mayhaṃ kasmā nānujānāsi, kimatthaṃ na desīti vadati.</p>

<p rend="bodytext">Taṃ sutvā rājā anattamano hutvā ‘‘paṇḍito mādisaṃ yasadāyakaṃ anoloketvā idāni diṭṭhaṃ <pb ed="V" n="7.0179" /> māṇavakaṃ oloketī’’ti mahāsattassa kujjhitvā ‘‘māṇava, sace so dāso me bhaveyya, taṃ gahetvā gacchā’’ti vatvā gāthamāha –</p>

<p rend="hangnum" n="22:1448"><hi rend="paranum">22:1448</hi><hi rend="dot">.</hi></p>

<p rend="gatha1"> ‘‘Evaṃ <pb ed="P" n="6.0286" /> ce no so vivarettha pañhaṃ, dāsohamasmi na ca khosmi ñāti;</p>

<p rend="gathalast">Gaṇhāhi kaccāna varaṃ dhanānaṃ, ādāya yenicchasi tena gacchā’’ti.</p>

<p rend="bodytext">Tattha <hi rend="bold">evaṃ ce no so vivarettha pañha</hi>nti sace so amhākaṃ pañhaṃ ‘‘dāsohamasmi, na ca khosmi ñātī’’ti evaṃ vivari ettha parisamaṇḍale, atha kiṃ acchasi, sakalaloke dhanānaṃ varaṃ etaṃ gaṇha, gahetvā ca pana yena icchasi, tena gacchāti.</p>

<p rend="centre">Akkhakaṇḍaṃ niṭṭhitaṃ.</p>

<p rend="centre">Gharāvāsapañhā</p>

<p rend="bodytext">Evañca <pb ed="M" n="7.0188" /> pana vatvā rājā cintesi ‘‘paṇḍitaṃ gahetvā māṇavo yathāruci gamissati, tassa gatakālato paṭṭhāya mayhaṃ madhuradhammakathā dullabhā bhavissati, yaṃnūnāhaṃ imaṃ attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya’’nti. Atha naṃ rājā evamāha ‘‘paṇḍita, tumhākaṃ gatakāle mama madhuradhammakathā dullabhā bhavissati, alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ kathethā’’ti. So ‘‘sādhū’’ti sampaṭicchitvā alaṅkatadhammāsane nisīditvā raññā pañhaṃ puṭṭho vissajjesi. Tatrāyaṃ pañho –</p>

<p rend="hangnum" n="22:1449"><hi rend="paranum">22:1449</hi><hi rend="dot">.</hi></p>

<p rend="gatha1"> ‘‘Vidhura vasamānassa, gahaṭṭhassa sakaṃ gharaṃ;</p>

<p rend="gathalast">Khemā vutti kathaṃ assa, kathaṃ nu assa saṅgaho.</p>

<p rend="hangnum" n="22:1450"><hi rend="paranum">22:1450</hi><hi rend="dot">.</hi></p>

<p rend="gatha1"> ‘‘Abyābajjhaṃ kathaṃ assa, saccavādī ca māṇavo;</p>

<p rend="gathalast">Asmā lokā paraṃ lokaṃ, kathaṃ pecca na socatī’’ti.</p>

<p rend="bodytext">Tattha <hi rend="bold">khemā vutti kathaṃ assā</hi>ti kathaṃ gharāvāsaṃ vasantassa gahaṭṭhassa khemā nibbhayā vutti bhaveyya. <hi rend="bold">Kathaṃ nu assa saṅgaho</hi>ti catubbidho saṅgahavatthusaṅkhāto saṅgaho tassa kathaṃ bhaveyya <pb ed="V" n="7.0180" />. <hi rend="bold">Abyābajjha</hi>nti niddukkhatā. <hi rend="bold">Saccavādī cā</hi>ti kathaṃ nu māṇavo saccavādī nāma bhaveyya. <hi rend="bold">Peccā</hi>ti paralokaṃ gantvā.</p>

<p rend="bodytext">Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –</p>

<p rend="hangnum" n="22:1451"><hi rend="paranum">22:1451</hi><hi rend="dot">.</hi></p>

<p rend="gatha1"> ‘‘Taṃ tattha gatimā dhitimā, matimā atthadassimā;</p>

<p rend="gathalast">Saṅkhātā sabbadhammānaṃ, vidhuro etadabravi.</p>

<p rend="hangnum" n="22:1452"><hi rend="paranum">22:1452</hi><hi rend="dot">.</hi></p>

<p rend="gatha1"> ‘‘Na sādhāraṇadārassa, na bhuñje sādumekako;</p>

<p rend="gathalast">Na seve lokāyatikaṃ, netaṃ paññāya vaḍḍhanaṃ.</p>

<p rend="hangnum" n="22:1453"><hi rend="paranum">22:1453</hi><hi rend="dot">.</hi></p>

<p rend="gatha1"> ‘‘Sīlavā vattasampanno, appamatto vicakkhaṇo;</p>

<p rend="gathalast">Nivātavutti atthaddho, surato sakhilo mudu.</p>

<p rend="hangnum" n="22:1454"><hi rend="paranum">22:1454</hi><hi rend="dot">.</hi></p>

<p rend="gatha1"> ‘‘Saṅgahetā <pb ed="P" n="6.0287" /><pb ed="M" n="7.0189" /> ca mittānaṃ, saṃvibhāgī vidhānavā;</p>

<p rend="gathalast">Tappeyya annapānena, sadā samaṇabrāhmaṇe.</p>

<p rend="hangnum" n="22:1455"><hi rend="paranum">22:1455</hi><hi rend="dot">.</hi></p>

<p rend="gatha1"> ‘‘Dhammakāmo sutādhāro, bhaveyya paripucchako;</p>

<p rend="gathalast">Sakkaccaṃ payirupāseyya, sīlavante bahussute.</p>

<p rend="hangnum" n="22:1456"><hi rend="paranum">22:1456</hi><hi rend="dot">.</hi></p>

<p rend="gatha1"> ‘‘Gharamāvasamānassa, gahaṭṭhassa sakaṃ gharaṃ;</p>

<p rend="gathalast">Khemā vutti siyā evaṃ, evaṃ nu assa saṅgaho.</p>

<p rend="hangnum" n="22:1457"><hi rend="paranum">22:1457</hi><hi rend="dot">.</hi></p>

<p rend="gatha1"> ‘‘Abyābajjhaṃ siyā evaṃ, saccavādī ca māṇavo;</p>

<p rend="gathalast">Asmā lokā paraṃ lokaṃ, evaṃ pecca na socatī’’ti.</p>

<p rend="bodytext">Tattha <hi rend="bold">taṃ tatthā</hi>ti bhikkhave, taṃ rājānaṃ tattha dhammasabhāyaṃ ñāṇagatiyā <hi rend="bold">gatimā,</hi> abbocchinnavīriyena <hi rend="bold">dhitimā,</hi> bhūrisamāya vipulāya paññāya <hi rend="bold">matimā,</hi> saṇhasukhumatthadassinā ñāṇena <hi rend="bold">atthadassimā,</hi> paricchinditvā jānanañāṇasaṅkhātāya paññāya sabbadhammānaṃ <hi rend="bold">saṅkhātā,</hi> vidhurapaṇḍito etaṃ ‘‘na sādhāraṇadārassā’’tiādivacanaṃ abravi. Tattha yo paresaṃ dāresu aparajjhati <pb ed="V" n="7.0181" />, so sādhāraṇadāro nāma, tādiso na assa bhaveyya. <hi rend="bold">Na bhuñje sādumekako</hi>ti sādurasaṃ paṇītabhojanaṃ aññesaṃ adatvā ekakova na bhuñjeyya. <hi rend="bold">Lokāyatika</hi>nti anatthanissitaṃ saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya. <hi rend="bold">Netaṃ paññāya vaḍḍhana</hi>nti na hi etaṃ lokāyatikaṃ paññāya vaḍḍhanaṃ. <hi rend="bold">Sīlavā</hi>ti akhaṇḍehi pañcahi sīlehi samannāgato. <hi rend="bold">Vattasampanno</hi>ti gharāvāsavattena vā rājavattena vā samannāgato. <hi rend="bold">Appamatto</hi>ti kusaladhammesu appamatto. <hi rend="bold">Nivātavuttī</hi>ti atimānaṃ akatvā nīcavutti ovādānusāsanipaṭicchako. <hi rend="bold">Atthaddho</hi>ti thaddhamacchariyavirahito. <hi rend="bold">Surato</hi>ti soraccena samannāgato. <hi rend="bold">Sakhilo</hi>ti pemanīyavacano. <hi rend="bold">Mudū</hi>ti kāyavācācittehi apharuso.</p>

<p rend="bodytext"><hi rend="bold">Saṅgahetā ca mittāna</hi>nti kalyāṇamittānaṃ saṅgahakaro. Dānādīsu yo yena saṅgahaṃ icchati, tassa teneva saṅgāhako. <hi rend="bold">Saṃvibhāgī</hi>ti dhammikasamaṇabrāhmaṇānañceva kapaṇaddhikavaṇibbakayācakādīnañca saṃvibhāgakaro. <hi rend="bold">Vidhānavā</hi>ti ‘‘imasmiṃ kāle kasituṃ vaṭṭati, imasmiṃ kāle vapituṃ vaṭṭatī’’ti evaṃ sabbakiccesu vidhānasampanno. <hi rend="bold">Tappeyyā</hi>ti gahitagahitabhājanāni <pb ed="M" n="7.0190" /> pūretvā dadamāno tappeyya. <hi rend="bold">Dhammakāmo</hi>ti paveṇidhammampi sucaritadhammampi kāmayamāno patthayamāno. <hi rend="bold">Sutādhāro</hi>ti sutassa ādhārabhūto. <hi rend="bold">Paripucchako</hi>ti dhammikasamaṇabrāhmaṇe upasaṅkamitvā ‘‘kiṃ, bhante, kusala’’ntiādivacanehi paripucchanasīlo. <hi rend="bold">Sakkacca</hi>nti gāravena. <hi rend="bold">Evaṃ nu assa saṅgaho</hi>ti saṅgahopissa evaṃ kato nāma bhaveyya. <hi rend="bold">Saccavādī</hi>ti evaṃ paṭipannoyeva sabhāvavādī nāma siyā.</p>

<p rend="bodytext">Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi. Rājāpissa mahāsakkāraṃ katvā ekasatarājūhi parivuto attano nivesanameva gato.</p>

<p rend="centre">Gharāvāsapañhā niṭṭhitā.</p>

<p rend="centre">Lakkhaṇakaṇḍaṃ</p>

<p rend="bodytext">Mahāsatto <pb ed="P" n="6.0288" /> pana paṭinivatto. Atha naṃ puṇṇako āha –</p>

<p rend="hangnum" n="22:1458"><hi rend="paranum">22:1458</hi><hi rend="dot">.</hi></p>

<p rend="gatha1"> ‘‘Ehi dāni gamissāma, dinno no issarena me;</p>

<p rend="gathalast">Mamevatthaṃ paṭipajja, esa dhammo sanantano’’ti.</p>

<p rend="bodytext">Tattha <pb ed="V" n="7.0182" /><hi rend="bold">dinno no</hi>ti ettha <hi rend="bold">no</hi>ti nipātamattaṃ, tvaṃ issarena mayhaṃ dinnoti attho. <hi rend="bold">Sanantano</hi>ti mama atthaṃ paṭipajjantena hi tayā attano sāmikassa attho paṭipanno hoti. Yañcetaṃ sāmikassa atthakaraṇaṃ nāma, esa dhammo sanantano porāṇakapaṇḍitānaṃ sabhāvoti.</p>

<p rend="bodytext">Vidhurapaṇḍito āha –</p>

<p rend="hangnum" n="22:1459"><hi rend="paranum">22:1459</hi><hi rend="dot">.</hi></p>

<p rend="gatha1"> ‘‘Jānāmi māṇava tayāhamasmi, dinnohamasmi tava issarena;</p>

<p rend="gathalast">Tīhañca taṃ vāsayemu agāre, yenaddhunā anusāsemu putte’’ti.</p>

<p rend="bodytext">Tattha <hi rend="bold">tayāhamasmī</hi>ti tayā laddhohamasmīti jānāmi, labhantena ca na aññathā laddho. <hi rend="bold">Dinnohamasmi tava issarenā</hi>ti mama issarena raññā <pb ed="M" n="7.0191" /> ahaṃ tava dinno. <hi rend="bold">Tīhaṃ cā</hi>ti māṇava, ahaṃ tava bahūpakāro, rājānaṃ anoloketvā saccameva kathesiṃ, tenāhaṃ tayā laddho, tvaṃ me mahantaguṇabhāvaṃ jānāhi, mayaṃ tīṇipi divasāni attano agāre vāsemu, tasmā yenaddhunā yattakena kālena mayaṃ puttādāre anusāsemu, taṃ kālaṃ adhivāsehīti.</p>

<p rend="bodytext">Taṃ sutvā puṇṇako ‘‘saccaṃ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā’’ti cintetvā gāthamāha –</p>

<p rend="hangnum" n="22:1460"><hi rend="paranum">22:1460</hi><hi rend="dot">.</hi></p>

<p rend="gatha1"> ‘‘Taṃ me tathā hotu vasemu tīhaṃ, kurutaṃ bhavajja gharesu kiccaṃ;</p>

<p rend="gathalast">Anusāsataṃ puttadāre bhavajja, yathā tayī pecca sukhī bhaveyyā’’ti.</p>

<p rend="bodytext">Tattha <hi rend="bold">taṃ me</hi>ti yaṃ tvaṃ vadesi, sabbaṃ taṃ mama tathā hotu. <hi rend="bold">Bhavajjā</hi>ti bhavaṃ ajja paṭṭhāya tīhaṃ anusāsatu. <hi rend="bold">Tayī peccā</hi>ti yathā tayi gate pacchā tava puttadāro sukhī bhaveyya, evaṃ anusāsatu.</p>

<p rend="bodytext">Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ <pb ed="P" n="6.0289" /> pakāsento satthā āha –</p>

<p rend="hangnum" n="22:1461"><hi rend="paranum">22:1461</hi><hi rend="dot">.</hi></p>

<p rend="gatha1"> ‘‘Sādhūti vatvāna pahūtakāmo, pakkāmi yakkho vidhurena saddhiṃ;</p>

<p rend="gathalast">Taṃ kuñjarājaññahayānuciṇṇaṃ, pāvekkhi antepuramariyaseṭṭho’’ti.</p>

<p rend="bodytext">Tattha <pb ed="V" n="7.0183" /><hi rend="bold">pahūtakāmo</hi>ti mahābhogo. <hi rend="bold">Kuñjarājaññahayānuciṇṇa</hi>nti kuñjarehi ca ājaññahayehi ca anuciṇṇaṃ paripuṇṇaṃ. <hi rend="bold">Ariyaseṭṭho</hi>ti ācāraariyesu uttamo puṇṇako yakkho paṇḍitassa antepuraṃ pāvisi.</p>

<p rend="bodytext">Mahāsattassa pana tiṇṇaṃ utūnaṃ atthāya tayo pāsādā ahesuṃ. Tesu eko koñco nāma, eko mayūro nāma, eko piyaketo nāma. Te sandhāya ayaṃ gāthā vuttā –</p>

<p rend="hangnum" n="22:1462"><hi rend="paranum">22:1462</hi><hi rend="dot">.</hi></p>

<p rend="gatha1"> ‘‘Koñcaṃ <pb ed="M" n="7.0192" /> mayūrañca piyañca ketaṃ, upāgamī tattha surammarūpaṃ;</p>

<p rend="gathalast">Pahūtabhakkhaṃ bahuannapānaṃ, masakkasāraṃ viya vāsavassā’’ti.</p>

<p rend="bodytext">Tattha <hi rend="bold">tatthā</hi>ti tesu tīsu pāsādesu yattha tasmiṃ samaye attanā vasati, taṃ surammarūpaṃ pāsādaṃ puṇṇakaṃ ādāya upāgami.</p>

<p rend="bodytext">So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo viya pañcasatā itthiyo ‘‘imā te pādaparicārikā hontu, anukkaṇṭhanto idha vasāhī’’ti tassa niyyādetvā attano vasanaṭṭhānaṃ gato. Tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṃ. Tamatthaṃ pakāsento satthā āha –</p>

<p rend="hangnum" n="22:1463"><hi rend="paranum">22:1463</hi><hi rend="dot">.</hi></p>

<p rend="gatha1"> ‘‘Tattha naccanti gāyanti, avhayanti varāvaraṃ;</p>

<p rend="gathalast">Accharā viya devesu, nāriyo samalaṅkatā’’ti.</p>

<p rend="bodytext">Tattha <hi rend="bold">avhayanti varāvara</hi>nti varato varaṃ naccañca gītañca karontiyo pakkosanti.</p>

<p rend="hangnum" n="22:1464"><hi rend="paranum">22:1464</hi><hi rend="dot">.</hi></p>

<p rend="gatha1"> ‘‘Samaṅgikatvā pamadāhi yakkhaṃ, annena pānena ca dhammapālo;</p>

<p rend="gathalast">Atthatthamevānuvicintayanto <pb ed="P" n="6.0290" />, pāvekkhi bhariyāya tadā sakāse’’ti.</p>

<p rend="bodytext">Tattha <hi rend="bold">pamadāhī</hi>ti pamadāhi ceva annapānehi ca samaṅgikatvā. <hi rend="bold">Dhammapālo</hi>ti dhammassa pālako gopako. <hi rend="bold">Atthatthamevā</hi>ti atthabhūtameva atthaṃ. <hi rend="bold">Bhariyāyā</hi>ti sabbajeṭṭhikāya bhariyāya.</p>

<p rend="hangnum" n="22:1465"><hi rend="paranum">22:1465</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="7.0184" /><pb ed="M" n="7.0193" /> candanagandharasānulittaṃ, suvaṇṇajambonadanikkhasādisaṃ;</p>

<p rend="gathalast">Bhariyaṃvacā ‘ehi suṇohi bhoti, puttāni āmantaya tambanette’’’ti.</p>

<p rend="bodytext">Tattha <hi rend="bold">bhariyaṃvacā</hi>ti jeṭṭhabhariyaṃ avaca. <hi rend="bold">Āmantayā</hi>ti pakkosa.</p>

<p rend="hangnum" n="22:1466"><hi rend="paranum">22:1466</hi><hi rend="dot">.</hi></p>

<p rend="gatha1"> ‘‘Sutvāna vākyaṃ patino anujjā, suṇisaṃ vaca tambanakhiṃ sunettaṃ;</p>

<p rend="gathalast">‘Āmantaya vammadharāni cete, puttāni indīvarapupphasāme’’’ti.</p>

<p rend="bodytext">Tattha <hi rend="bold">anujjā</hi>ti evaṃnāmikā. <hi rend="bold">Suṇisaṃvaca tambanakhiṃ sunetta</hi>nti sā tassa vacanaṃ sutvā assumukhī rodamānā ‘‘sayaṃ gantvā putte pakkosituṃ ayuttaṃ, suṇisaṃ pesessāmī’’ti tassā nivāsaṭṭhānaṃ gantvā tambanakhiṃ sunettaṃ suṇisaṃ avaca. <hi rend="bold">Vammadharānī</hi>ti vammadhare sūre, samattheti attho, ābharaṇabhaṇḍameva vā idha ‘‘vamma’’nti adhippetaṃ, tasmā ābharaṇadharetipi attho. <hi rend="bold">Cete</hi>ti taṃ nāmenālapati, <hi rend="bold">puttānī</hi>ti mama putte ca dhītaro ca. <hi rend="bold">Indīvarapupphasāme</hi>ti taṃ ālapati.</p>

<p rend="bodytext">Sā ‘‘sādhū’’ti sampaṭicchitvā pāsādā oruyha anuvicaritvā ‘‘pitā vo ovādaṃ dātukāmo pakkosati, idaṃ kira vo tassa pacchimadassana’’nti sabbamevassa suhadajanañca puttadhītaro ca sannipātesi. Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto pitu santikaṃ agamāsi. Paṇḍito te disvāva sakabhāvena saṇṭhātuṃ asakkonto assupuṇṇehi nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā puttasahassassa ovādaṃ adāsi. Tamatthaṃ <pb ed="P" n="6.0291" /> pakāsento satthā āha –</p>

<p rend="hangnum" n="22:1467"><hi rend="paranum">22:1467</hi><hi rend="dot">.</hi></p>

<p rend="gatha1"> ‘‘Te āgate muddhani dhammapālo, cumbitvā putte avikampamāno;</p>

<p rend="gathalast">Āmantayitvāna avoca vākyaṃ, dinnāhaṃ raññā idha māṇavassa.</p>

<p rend="hangnum" n="22:1468"><hi rend="paranum">22:1468</hi><hi rend="dot">.</hi></p>

<p rend="gatha1"> ‘‘Tassajjahaṃ <pb ed="M" n="7.0194" /> attasukhī vidheyyo, ādāya yenicchati tena gacchati;</p>

<p rend="gathalast">Ahañca vo sāsitumāgatosmi, kathaṃ ahaṃ aparittāya gacche.</p>

<p rend="hangnum" n="22:1469"><hi rend="paranum">22:1469</hi><hi rend="dot">.</hi></p>

<p rend="gatha1"> ‘‘Sace <pb ed="V" n="7.0185" /> vo rājā kururaṭṭhavāsī, janasandho puccheyya pahūtakāmo;</p>

<p rend="gathalast">Kimābhijānātha pure purāṇaṃ, kiṃ vo pitā puratthā.</p>

<p rend="hangnum" n="22:1470"><hi rend="paranum">22:1470</hi><hi rend="dot">.</hi></p>

<p rend="gatha1"> ‘‘Samāsanā hotha mayāva sabbe, konīdha rañño abbhatiko manusso;</p>

<p rend="gatha2">Tamañjaliṃ kariya vadetha evaṃ, mā hevaṃ deva na hi esa dhammo;</p>

<p rend="gathalast">Viyaggharājassa nihīnajacco, samāsano deva kathaṃ bhaveyyā’’ti.</p>

<p rend="bodytext">Tattha <hi rend="bold">dhammapālo</hi>ti mahāsatto. <hi rend="bold">Dinnāha</hi>nti ahaṃ jayadhanena khaṇḍetvā raññā dinno. <hi rend="bold">Tassajjahaṃ attasukhī vidheyyo</hi>ti ajja paṭṭhāya tīhamattaṃ ahaṃ iminā attano sukhena attasukhī, tato paraṃ pana tassa māṇavassāhaṃ vidheyyo homi. So hi ito catutthe divase ekaṃsena maṃ ādāya yatthicchati, tattha gacchati. <hi rend="bold">Aparittāyā</hi>ti tumhākaṃ parittaṃ akatvā kathaṃ gaccheyyanti anusāsituṃ āgatosmi. <hi rend="bold">Janasandho</hi>ti mittabandhanena mittajanassa sandhānakaro. <hi rend="bold">Pure purāṇa</hi>nti ito pubbe tumhe kiṃ purāṇakāraṇaṃ abhijānātha. <hi rend="bold">Anusāse</hi>ti anusāsi. Evaṃ tumhe raññā puṭṭhā ‘‘amhākaṃ pitā imañcimañca ovādaṃ adāsī’’ti katheyyātha. <hi rend="bold">Samāsanā hothā</hi>ti sace vo rājā mayā dinnassa ovādassa kathitakāle ‘‘etha tumhe, ajja mayā saddhiṃ samāsanā hotha, idha rājakule tumhehi añño ko nu rañño abbhatiko manusso’’ti attano āsane nisīdāpeyya, atha tumhe añjaliṃ katvā taṃ rājānaṃ evaṃ vadeyyātha ‘‘deva, evaṃ mā avaca. Na hi amhākaṃ esapaveṇidhammo. <hi rend="bold">Viyaggharājassa</hi> kesarasīhassa nihīnajacco jarasiṅgālo <pb ed="M" n="7.0195" />, deva, kathaṃ samāsano bhaveyya. Yathā siṅgālo sīhassa samāsano na hoti, tatheva mayaṃ tumhāka’’nti.</p>

<p rend="bodytext">Imaṃ <pb ed="P" n="6.0292" /> panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu. Tesaṃ mahāsatto saññāpesi.</p>

<p rend="centre">Lakkhaṇakaṇḍaṃ niṭṭhitaṃ.</p>

<p rend="centre">Rājavasatikaṇḍa</p>

<p rend="bodytext">Atha ne paṇḍito puttadhītaro ca ñātayo ca upasaṅkamitvā tuṇhībhūte disvā ‘‘tātā, mā cintayittha, sabbe saṅkhārā aniccā, yaso nāma vipattipariyosāno, apica tumhākaṃ rājavasatiṃ <pb ed="V" n="7.0186" /> nāma yasapaṭilābhakāraṇaṃ kathessāmi, taṃ ekaggacittā suṇāthā’’ti buddhalīlāya rājavasatiṃ nāma paṭṭhapesi. Tamatthaṃ pakāsento satthā āha –</p>

<p rend="hangnum" n="22:1471"><hi rend="paranum">22:1471</hi><hi rend="dot">.</hi></p>

<p rend="gatha1"> ‘‘So ca putte amacce ca, ñātayo suhadajjane;</p>

<p rend="gathalast">Alīnamanasaṅkappo, vidhuro etadabravi.</p>

<p rend="hangnum" n="22:1472"><hi rend="paranum">22:1472</hi><hi rend="dot">.</hi></p>

<p rend="gatha1"> ‘‘Ethayyo rājavasatiṃ, nisīditvā suṇātha me;</p>

<p rend="gathalast">Yathā rājakulaṃ patto, yasaṃ poso nigacchatī’’ti.</p>

<p rend="bodytext">Tattha <hi rend="bold">suhadajjane</hi>ti suhadayajane. <hi rend="bold">Ethayyo</hi>ti etha, ayyo. Piyasamudācārena putte ālapati. <hi rend="bold">Rājavasati</hi>nti mayā vuccamānaṃ rājapāricariyaṃ suṇātha. <hi rend="bold">Yathā</hi>ti yena kāraṇena rājakulaṃ patto upasaṅkamanto rañño santike caranto poso yasaṃ nigacchati labhati, taṃ kāraṇaṃ suṇāthāti attho.</p>

<p rend="hangnum" n="22:1473"><hi rend="paranum">22:1473</hi><hi rend="dot">.</hi></p>

<p rend="gatha1"> ‘‘Na hi rājakulaṃ patto, aññāto labhate yasaṃ;</p>

<p rend="gathalast">Nāsūro nāpi dummedho, nappamatto kudācanaṃ.</p>

<p rend="hangnum" n="22:1474"><hi rend="paranum">22:1474</hi><hi rend="dot">.</hi></p>

<p rend="gatha1"> ‘‘Yadāssa sīlaṃ paññañca, soceyyaṃ cādhigacchati;</p>

<p rend="gathalast">Atha vissasate tyamhi, guyhañcassa na rakkhatī’’ti.</p>

<p rend="bodytext">Tattha <pb ed="M" n="7.0196" /><hi rend="bold">aññāto</hi>ti apākaṭaguṇo aviditakammāvadāno. <hi rend="bold">Nāsūro</hi>ti na asūro bhīrukajātiko. <hi rend="bold">Yadāssa sīla</hi>nti yadā assa sevakassa rājā sīlañca paññañca soceyyañca adhigacchati, ācārasampattiñca ñāṇabalañca sucibhāvañca jānāti. <hi rend="bold">Atha vissasate tyamhī</hi>ti atha rājā tamhi vissasate vissāsaṃ karoti, attano guyhañcassa na rakkhati na gūhati.</p>

<p rend="hangnum" n="22:1475"><hi rend="paranum">22:1475</hi><hi rend="dot">.</hi></p>

<p rend="gatha1"> ‘‘Tulā yathā paggahitā, samadaṇḍā sudhāritā;</p>

<p rend="gathalast">Ajjhiṭṭho na vikampeyya, sa rājavasatiṃ vase.</p>

<p rend="hangnum" n="22:1476"><hi rend="paranum">22:1476</hi><hi rend="dot">.</hi></p>

<p rend="gatha1"> ‘‘Tulā <pb ed="V" n="7.0187" /> yathā paggahitā, samadaṇḍā sudhāritā;</p>

<p rend="gathalast">Sabbāni abhisambhonto, sa rājavasatiṃ vase’’ti.</p>

<p rend="bodytext">Tattha <hi rend="bold">tulā</hi><pb ed="P" n="6.0293" /><hi rend="bold">yathā</hi>ti yathā esā vuttappakārā tulā na onamati na unnamati, evameva rājasevako kismiñcideva kamme raññā ‘‘idaṃ nāma karohī’’ti ajjhiṭṭho āṇatto chandādiagativasena na vikampeyya, sabbakiccesu paggahitatulā viya samo bhaveyya. <hi rend="bold">Sa rājavasati</hi>nti so evarūpo sevako rājakule vāsaṃ vaseyya, rājānaṃ paricareyya, evaṃ paricaranto pana yasaṃ labheyyāti attho. <hi rend="bold">Sabbāni abhisambhonto</hi>ti sabbāni rājakiccāni karonto.</p>

<p rend="hangnum" n="22:1477"><hi rend="paranum">22:1477</hi><hi rend="dot">.</hi></p>

<p rend="gatha1"> ‘‘Divā vā yadi vā rattiṃ, rājakiccesu paṇḍito;</p>

<p rend="gathalast">Ajjhiṭṭho na vikampeyya, sa rājavasatiṃ vase.</p>

<p rend="hangnum" n="22:1478"><hi rend="paranum">22:1478</hi><hi rend="dot">.</hi></p>

<p rend="gatha1"> ‘‘Divā vā yadi vā rattiṃ, rājakiccesu paṇḍito;</p>

<p rend="gathalast">Sabbāni abhisambhonto, sa rājavasatiṃ vase.</p>

<p rend="hangnum" n="22:1479"><hi rend="paranum">22:1479</hi><hi rend="dot">.</hi></p>

<p rend="gatha1"> ‘‘Yo cassa sukato maggo, rañño suppaṭiyādito;</p>

<p rend="gathalast">Na tena vutto gaccheyya, sa rājavasatiṃ vase’’ti.</p>

<p rend="bodytext">Tattha <hi rend="bold">na vikampeyyā</hi>ti avikampamāno tāni kiccāni kareyya. <hi rend="bold">Yo cassā</hi>ti yo ca rañño gamanamaggo sukato assa <hi rend="bold">suppaṭiyādito</hi> sumaṇḍito, ‘‘iminā maggena gacchā’’ti vuttopi tena na gaccheyya.</p>

<p rend="hangnum" n="22:1480"><hi rend="paranum">22:1480</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0197" /> rañño sadisaṃ bhuñje, kāmabhoge kudācanaṃ;</p>

<p rend="gathalast">Sabbattha pacchato gacche, sa rājavasatiṃ vase.</p>

<p rend="hangnum" n="22:1481"><hi rend="paranum">22:1481</hi><hi rend="dot">.</hi></p>

<p rend="gatha1"> ‘‘Na rañño sadisaṃ vatthaṃ, na mālaṃ na vilepanaṃ;</p>

<p rend="gatha2">Ākappaṃ sarakuttiṃ vā, na rañño sadisamācare;</p>

<p rend="gathalast">Aññaṃ kareyya ākappaṃ, sa rājavasatiṃ vase’’ti.</p>

<p rend="bodytext">Tattha <pb ed="V" n="7.0188" /><hi rend="bold">na rañño</hi>ti rañño kāmabhogena samaṃ kāmabhogaṃ na bhuñjeyya. Tādisassa hi rājā kujjhati. <hi rend="bold">Sabbatthā</hi>ti sabbesu rūpādīsu kāmaguṇesu rañño pacchatova gaccheyya, hīnatarameva seveyyāti attho. <hi rend="bold">Aññaṃ kareyyā</hi>ti rañño ākappato sarakuttito ca aññameva ākappaṃ kareyya.</p>

<p rend="hangnum" n="22:1482"><hi rend="paranum">22:1482</hi><hi rend="dot">.</hi></p>

<p rend="gatha1"> ‘‘Kīḷe rājā amaccehi, bhariyāhi parivārito;</p>

<p rend="gathalast">Nāmacco rājabhariyāsu, bhāvaṃ kubbetha paṇḍito.</p>

<p rend="hangnum" n="22:1483"><hi rend="paranum">22:1483</hi><hi rend="dot">.</hi></p>

<p rend="gatha1"> ‘‘Anuddhato acapalo, nipako saṃvutindriyo;</p>

<p rend="gathalast">Manopaṇidhisampanno, sa rājavasatiṃ vase’’ti.</p>

<p rend="bodytext">Tattha <hi rend="bold">bhāva</hi>nti vissāsavasena adhippāyaṃ. <hi rend="bold">Acapalo</hi>ti amaṇḍanasīlo. <hi rend="bold">Nipako</hi>ti paripakkañāṇo. <hi rend="bold">Saṃvutindriyo</hi>ti pihitachaḷindriyo rañño vā aṅgapaccaṅgāni orodhe vāssa na olokeyya. <hi rend="bold">Manopaṇidhisampanno</hi>ti acapalena suṭṭhu ṭhapitena cittena samannāgato.</p>

<p rend="hangnum" n="22:1484"><hi rend="paranum">22:1484</hi><hi rend="dot">.</hi></p>

<p rend="gatha1"> ‘‘Nāssa <pb ed="P" n="6.0294" /> bhariyāhi kīḷeyya, na manteyya rahogato;</p>

<p rend="gathalast">Nāssa kosā dhanaṃ gaṇhe, sa rājavasatiṃ vase.</p>

<p rend="hangnum" n="22:1485"><hi rend="paranum">22:1485</hi><hi rend="dot">.</hi></p>

<p rend="gatha1"> ‘‘Na niddaṃ bahu maññeyya, na madāya suraṃ pive;</p>

<p rend="gathalast">Nāssa dāye mige haññe, sa rājavasatiṃ vase.</p>

<p rend="hangnum" n="22:1486"><hi rend="paranum">22:1486</hi><hi rend="dot">.</hi></p>

<p rend="gatha1"> ‘‘Nāssa pīṭhaṃ na pallaṅkaṃ, na kocchaṃ na nāvaṃ rathaṃ;</p>

<p rend="gathalast">Sammatomhīti ārūhe, sa rājavasatiṃ vase.</p>

<p rend="hangnum" n="22:1487"><hi rend="paranum">22:1487</hi><hi rend="dot">.</hi></p>

<p rend="gatha1"> ‘‘Nātidūre bhaje rañño, naccāsanne vicakkhaṇo;</p>

<p rend="gathalast">Sammukhañcassa tiṭṭheyya, sandissanto sabhattuno.</p>

<p rend="hangnum" n="22:1488"><hi rend="paranum">22:1488</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0198" /> ve rājā sakhā hoti, na rājā hoti methuno;</p>

<p rend="gathalast">Khippaṃ kujjhanti rājāno, sūkenakkhīva ghaṭṭitaṃ.</p>

<p rend="hangnum" n="22:1489"><hi rend="paranum">22:1489</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0189" /> pūjito maññamāno, medhāvī paṇḍito naro;</p>

<p rend="gathalast">Pharusaṃ patimanteyya, rājānaṃ parisaṃgata’’nti.</p>

<p rend="bodytext">Tattha <hi rend="bold">na manteyyā</hi>ti tassa rañño bhariyāhi saddhiṃ neva kīḷeyya, na raho manteyya. <hi rend="bold">Kosā dhana</hi>nti rañño kosā dhanaṃ thenetvā na gaṇheyya. <hi rend="bold">Na madāyā</hi>ti tātā, rājasevako nāma madatthāya suraṃ na piveyya. <hi rend="bold">Nāssa dāye mige</hi>ti assa rañño dinnābhaye mige na haññeyya. <hi rend="bold">Koccha</hi>nti bhaddapīṭhaṃ. <hi rend="bold">Sammatomhī</hi>ti ahaṃ sammato hutvā evaṃ karomīti na āruheyya. <hi rend="bold">Sammukhañcassa tiṭṭheyyā</hi>ti assa rañño purato khuddakamahantakathāsavanaṭṭhāne tiṭṭheyya. <hi rend="bold">Sandissanto sabhattuno</hi>ti yo rājasevako tassa bhattuno dassanaṭṭhāne tiṭṭheyya. <hi rend="bold">Sūkenā</hi>ti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā kujjhati nāma, evaṃ kujjhanti, na tesu vissāso kātabbo. <hi rend="bold">Pūjito maññamāno</hi>ti ahaṃ rājapūjitomhīti maññamāno. <hi rend="bold">Pharusaṃ patimanteyyā</hi>ti yena so kujjhati, tathārūpaṃ na manteyya.</p>

<p rend="hangnum" n="22:1490"><hi rend="paranum">22:1490</hi><hi rend="dot">.</hi></p>

<p rend="gatha1"> ‘‘Laddhadvāro labhe dvāraṃ, neva rājūsu vissase;</p>

<p rend="gathalast">Aggīva saṃyato tiṭṭhe, sa rājavasatiṃ vase.</p>

<p rend="hangnum" n="22:1491"><hi rend="paranum">22:1491</hi><hi rend="dot">.</hi></p>

<p rend="gatha1"> ‘‘Puttaṃ vā bhātaraṃ vā saṃ, sampaggaṇhāti khattiyo;</p>

<p rend="gatha2">Gāmehi nigamehi vā, raṭṭhehi janapadehi vā;</p>

<p rend="gathalast">Tuṇhībhūto upekkheyya, na bhaṇe chekapāpaka’’nti.</p>

<p rend="bodytext">Tattha <hi rend="bold">laddhadvāro</hi><pb ed="P" n="6.0295" /><hi rend="bold">labhe dvāra</hi>nti ahaṃ nippaṭihāro laddhadvāroti appaṭihāretvā na paviseyya, punapi dvāraṃ labheyya, paṭihāretvāva paviseyyāti attho. <hi rend="bold">Saṃyato</hi>ti appamatto hutvā. <hi rend="bold">Bhātaraṃ vā sa</hi>nti sakaṃ bhātaraṃ vā. <hi rend="bold">Sampaggaṇhātī</hi>ti ‘‘asukagāmaṃ vā asukanigamaṃ vā assa demā’’ti yadā sevakehi saddhiṃ katheti. <hi rend="bold">Na bhaṇe chekapāpaka</hi>nti tadā guṇaṃ vā aguṇaṃ vā na bhaṇeyya.</p>

<p rend="hangnum" n="22:1492"><hi rend="paranum">22:1492</hi><hi rend="dot">.</hi></p>

<p rend="gatha1"> ‘‘Hatthārohe <pb ed="M" n="7.0199" /> anīkaṭṭhe, rathike pattikārake;</p>

<p rend="gatha2">Tesaṃ kammāvadānena, rājā vaḍḍheti vetanaṃ;</p>

<p rend="gathalast">Na tesaṃ antarā gacche, sa rājavasatiṃ vase.</p>

<p rend="hangnum" n="22:1493"><hi rend="paranum">22:1493</hi><hi rend="dot">.</hi></p>

<p rend="gatha1"> ‘‘Cāpovūnudaro <pb ed="V" n="7.0190" /> dhīro, vaṃsovāpi pakampaye;</p>

<p rend="gathalast">Paṭilomaṃ na vatteyya, sa rājavasatiṃ vase.</p>

<p rend="hangnum" n="22:1494"><hi rend="paranum">22:1494</hi><hi rend="dot">.</hi></p>

<p rend="gatha1"> ‘‘Cāpovūnudaro assa, macchovassa ajivhavā;</p>

<p rend="gathalast">Appāsī nipako sūro, sa rājavasatiṃ vase’’ti.</p>

<p rend="bodytext">Tattha <hi rend="bold">na tesaṃ antarā gacche</hi>ti tesaṃ lābhassa antarā na gacche, antarāyaṃ na kareyya. <hi rend="bold">Vaṃsovāpī</hi>ti yathā vaṃsagumbato uggatavaṃso vātena pahaṭakāle pakampati, evaṃ raññā kathitakāle pakampeyya. <hi rend="bold">Cāpovūnudaro</hi>ti yathā cāpo mahodaro na hoti, evaṃ mahodaro na siyā. <hi rend="bold">Ajivhavā</hi>ti yathā maccho ajivhatāya na katheti, tathā sevako mandakathatāya ajivhavā bhaveyya. <hi rend="bold">Appāsī</hi>ti bhojanamattaññū.</p>

<p rend="hangnum" n="22:1495"><hi rend="paranum">22:1495</hi><hi rend="dot">.</hi></p>

<p rend="gatha1"> ‘‘Na bāḷhaṃ itthiṃ gaccheyya, sampassaṃ tejasaṅkhayaṃ;</p>

<p rend="gathalast">Kāsaṃ sāsaṃ daraṃ bālyaṃ, khīṇamedho nigacchati.</p>

<p rend="hangnum" n="22:1496"><hi rend="paranum">22:1496</hi><hi rend="dot">.</hi></p>

<p rend="gatha1"> ‘‘Nātivelaṃ pabhāseyya, na tuṇhī sabbadā siyā;</p>

<p rend="gathalast">Avikiṇṇaṃ mitaṃ vācaṃ, patte kāle udīraye.</p>

<p rend="hangnum" n="22:1497"><hi rend="paranum">22:1497</hi><hi rend="dot">.</hi></p>

<p rend="gatha1"> ‘‘Akkodhano asaṅghaṭṭo, sacco saṇho apesuṇo;</p>

<p rend="gathalast">Samphaṃ giraṃ na bhāseyya, sa rājavasatiṃ vase.</p>

<p rend="hangnum" n="22:1498"><hi rend="paranum">22:1498</hi><hi rend="dot">.</hi></p>

<p rend="gatha1"> ‘‘Mātāpettibharo assa, kule jeṭṭhāpacāyiko;</p>

<p rend="gathalast">Saṇho sakhilasambhāso, sa rājavasatiṃ vase’’ti.</p>

<p rend="bodytext">Tattha <hi rend="bold">na bāḷha</hi>nti punappunaṃ kilesavasena na gaccheyya. <hi rend="bold">Tejasaṅkhaya</hi>nti evaṃ gacchanto hi puriso tejasaṅkhayaṃ gacchati pāpuṇāti, taṃ sampassanto bāḷhaṃ na gaccheyya. <hi rend="bold">Dara</hi>nti kāyadarathaṃ. <hi rend="bold">Bālya</hi>nti dubbalabhāvaṃ. <hi rend="bold">Khīṇamedho</hi>ti punappunaṃ kilesarativasena khīṇapañño puriso ete kāsādayo nigacchati. <hi rend="bold">Nātivela</hi>nti tātā rājūnaṃ santike pamāṇātikkantaṃ na bhāseyya <pb ed="M" n="7.0200" />. <hi rend="bold">Patte kāle</hi>ti attano vacanakāle sampatte. <hi rend="bold">Asaṅghaṭṭo</hi>ti paraṃ asaṅghaṭṭento. <hi rend="bold">Sampha</hi>nti niratthakaṃ. <hi rend="bold">Gira</hi>nti vacanaṃ.</p>

<p rend="hangnum" n="22:1499"><hi rend="paranum">22:1499</hi><hi rend="dot">.</hi></p>

<p rend="gatha1"> ‘‘Vinīto <pb ed="V" n="7.0191" /><pb ed="P" n="6.0296" /> sippavā danto, katatto niyato mudu;</p>

<p rend="gathalast">Appamatto suci dakkho, sa rājavasatiṃ vase.</p>

<p rend="hangnum" n="22:1500"><hi rend="paranum">22:1500</hi><hi rend="dot">.</hi></p>

<p rend="gatha1"> ‘‘Nivātavutti vuddhesu, sappatisso sagāravo;</p>

<p rend="gathalast">Surato sukhasaṃvāso, sa rājavasatiṃ vase.</p>

<p rend="hangnum" n="22:1501"><hi rend="paranum">22:1501</hi><hi rend="dot">.</hi></p>

<p rend="gatha1"> ‘‘Ārakā parivajjeyya, sahituṃ pahitaṃ janaṃ;</p>

<p rend="gathalast">Bhattāraññevudikkheyya, na ca aññassa rājino’’ti.</p>

<p rend="bodytext">Tattha <hi rend="bold">vinīto</hi>ti ācārasampanno. <hi rend="bold">Sippavā</hi>ti attano kule sikkhitabbasippena samannāgato. <hi rend="bold">Danto</hi>ti chasu dvāresu nibbisevano. <hi rend="bold">Katatto</hi>ti sampāditatto. <hi rend="bold">Niyato</hi>ti yasādīni nissāya acalasabhāvo. <hi rend="bold">Mudū</hi>ti anatimānī. <hi rend="bold">Appamatto</hi>ti kattabbakiccesu pamādarahito. <hi rend="bold">Dakkho</hi>ti upaṭṭhāne cheko. <hi rend="bold">Nivātavuttī</hi>ti nīcavutti. <hi rend="bold">Sukhasaṃvāso</hi>ti garusaṃvāsasīlo. <hi rend="bold">Sahituṃ patita</hi>nti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā pesitaṃ. Tathārūpena hi saddhiṃ kathentopi rañño sammukhāva katheyya. <hi rend="bold">Bhattāraññevudikkheyyā</hi>ti attano sāmikameva olokeyya. <hi rend="bold">Na ca aññassa rājino</hi>ti aññassa rañño santako na bhaveyya.</p>

<p rend="hangnum" n="22:1502"><hi rend="paranum">22:1502</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe cāpi, sīlavante bahussute;</p>

<p rend="gathalast">Sakkaccaṃ payirupāseyya, sa rājavasatiṃ vase.</p>

<p rend="hangnum" n="22:1503"><hi rend="paranum">22:1503</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe cāpi, sīlavante bahussute;</p>

<p rend="gathalast">Sakkaccaṃ anuvāseyya, sa rājavasatiṃ vase.</p>

<p rend="hangnum" n="22:1504"><hi rend="paranum">22:1504</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe cāpi, sīlavante bahussute;</p>

<p rend="gathalast">Tappeyya annapānena, sa rājavasatiṃ vase.</p>

<p rend="hangnum" n="22:1505"><hi rend="paranum">22:1505</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe cāpi, sīlavante bahussute;</p>

<p rend="gathalast">Āsajja paññe sevetha, ākaṅkhaṃ vuddhimattano’’ti.</p>

<p rend="bodytext">Tattha <pb ed="V" n="7.0192" /><pb ed="M" n="7.0201" /><hi rend="bold">sakkaccaṃ payirupāseyyā</hi>ti gāravena punappunaṃ upasaṅkameyya. <hi rend="bold">Anuvāseyyā</hi>ti uposathavāsaṃ vasanto anuvatteyya. <hi rend="bold">Tappeyyā</hi>ti yāvadatthaṃ dānena tappeyya. <hi rend="bold">Āsajjā</hi>ti upasaṅkamitvā. <hi rend="bold">Paññe</hi>ti paṇḍite, āsajjapaññe vā, asajjamānapaññeti attho.</p>

<p rend="hangnum" n="22:1506"><hi rend="paranum">22:1506</hi><hi rend="dot">.</hi></p>

<p rend="gatha1"> ‘‘Dinnapubbaṃ na hāpeyya, dānaṃ samaṇabrāhmaṇe;</p>

<p rend="gathalast">Na ca kiñci nivāreyya, dānakāle vaṇibbake.</p>

<p rend="hangnum" n="22:1507"><hi rend="paranum">22:1507</hi><hi rend="dot">.</hi></p>

<p rend="gatha1"> ‘‘Paññavā buddhisampanno, vidhānavidhikovido;</p>

<p rend="gathalast">Kālaññū samayaññū ca, sa rājavasatiṃ vase.</p>

<p rend="hangnum" n="22:1508"><hi rend="paranum">22:1508</hi><hi rend="dot">.</hi></p>

<p rend="gatha1"> ‘‘Uṭṭhātā <pb ed="P" n="6.0297" /> kammadheyyesu, appamatto vicakkhaṇo;</p>

<p rend="gathalast">Susaṃvihitakammanto, sa rājavasatiṃ vase’’ti.</p>

<p rend="bodytext">Tattha <hi rend="bold">dinnapubba</hi>nti pakatipaṭiyattaṃ dānavattaṃ. <hi rend="bold">Samaṇabrāhmaṇe</hi>ti samaṇe vā brāhmaṇe vā. <hi rend="bold">Vaṇibbake</hi>ti dānakāle vaṇibbake āgate disvā kiñci na nivāreyya. <hi rend="bold">Paññavā</hi>ti vicāraṇapaññāya yutto. <hi rend="bold">Buddhisampanno</hi>ti avekallabuddhisampanno. <hi rend="bold">Vidhānavidhikovido</hi>ti nānappakāresu dāsakammakaraporisādīnaṃ saṃvidahanakoṭṭhāsesu cheko. <hi rend="bold">Kālaññū</hi>ti ‘‘ayaṃ dānaṃ dātuṃ, ayaṃ sīlaṃ rakkhituṃ, ayaṃ uposathakammaṃ kātuṃ kālo’’ti jāneyya. <hi rend="bold">Samayaññū</hi>ti ‘‘ayaṃ kasanasamayo, ayaṃ vapanasamayo, ayaṃ vohārasamayo, ayaṃ upaṭṭhānasamayo’’ti jāneyya. <hi rend="bold">Kammadheyyesū</hi>ti attano kattabbakammesu.</p>

<p rend="hangnum" n="22:1509"><hi rend="paranum">22:1509</hi><hi rend="dot">.</hi></p>

<p rend="gatha1"> ‘‘Khalaṃ sālaṃ pasuṃ khettaṃ, gantā cassa abhikkhaṇaṃ;</p>

<p rend="gathalast">Mitaṃ dhaññaṃ nidhāpeyya, mitaṃva pācaye ghare.</p>

<p rend="hangnum" n="22:1510"><hi rend="paranum">22:1510</hi><hi rend="dot">.</hi></p>

<p rend="gatha1"> ‘‘Puttaṃ vā bhātaraṃ vā saṃ, sīlesu asamāhitaṃ;</p>

<p rend="gatha2">Anaṅgavā hi te bālā, yathā petā tatheva te;</p>

<p rend="gathalast">Coḷañca nesaṃ piṇḍañca, āsīnānaṃ padāpaye.</p>

<p rend="hangnum" n="22:1511"><hi rend="paranum">22:1511</hi><hi rend="dot">.</hi></p>

<p rend="gatha1"> ‘‘Dāse kammakare pesse, sīlesu susamāhite;</p>

<p rend="gathalast">Dakkhe uṭṭhānasampanne, ādhipaccamhi ṭhāpaye’’ti.</p>

<p rend="bodytext">Tattha <pb ed="V" n="7.0193" /><pb ed="M" n="7.0202" /><hi rend="bold">pasuṃ khetta</hi>nti gokulañceva sassaṭṭhānañca. <hi rend="bold">Gantā</hi>ti gamanasīlo. <hi rend="bold">Mita</hi>nti minitvā ettakanti ñatvā koṭṭhesu nidhāpeyya. <hi rend="bold">Ghare</hi>ti gharepi parijanaṃ gaṇetvā mitameva pacāpeyya. <hi rend="bold">Sīlesu asamāhita</hi>nti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti attho. <hi rend="bold">Anaṅgavā hi te bālā</hi>ti ‘‘aṅgametaṃ manussānaṃ, bhātā loke pavuccatī’’ti (jā. 1.4.58) kiñcāpi jeṭṭhakaniṭṭhabhātaro aṅgasamānatāya ‘‘aṅga’’nti vuttā, ime pana dussīlā, tasmā aṅgasamānā na honti. Yathā pana susāne chaḍḍitā petā matā, tatheva te. Tasmā tādisā ādhipaccaṭṭhāne na ṭhapetabbā. Kuṭumbañhi te vināsenti, vinaṭṭhakuṭumbassa ca daliddassa rājavasati nāma na sampajjati. <hi rend="bold">Āsīnāna</hi>nti āgantvā nisinnānaṃ puttabhātānaṃ matasattānaṃ matakabhattaṃ viya dento ghāsacchādanamattameva padāpeyya. <hi rend="bold">Uṭṭhānasampanne</hi>ti uṭṭhānavīriyena samannāgate.</p>

<p rend="hangnum" n="22:1512"><hi rend="paranum">22:1512</hi><hi rend="dot">.</hi></p>

<p rend="gatha1"> ‘‘Sīlavā ca alolo ca, anurakkho ca rājino;</p>

<p rend="gathalast">Āvī raho hito tassa, sa rājavasatiṃ vase.</p>

<p rend="hangnum" n="22:1513"><hi rend="paranum">22:1513</hi><hi rend="dot">.</hi></p>

<p rend="gatha1"> ‘‘Chandaññū rājino cassa, cittaṭṭho assa rājino;</p>

<p rend="gathalast">Asaṅkusakavuttiṃssa, sa rājavasatiṃ vase.</p>

<p rend="hangnum" n="22:1514"><hi rend="paranum">22:1514</hi><hi rend="dot">.</hi></p>

<p rend="gatha1"> ‘‘Ucchādaye <pb ed="P" n="6.0298" /> ca nhāpaye, dhove pāde adhosiraṃ;</p>

<p rend="gathalast">Āhatopi na kuppeyya, sa rājavasatiṃ vase’’ti.</p>

<p rend="bodytext">Tattha <hi rend="bold">alolo</hi>ti aluddho. <hi rend="bold">Cittaṭṭho</hi>ti citte ṭhito, rājacittavasikoti attho. <hi rend="bold">Asaṅkusakavuttissā</hi>ti appaṭilomavutti assa. <hi rend="bold">Adhosira</hi>nti pāde dhovantopi adhosiraṃ katvā heṭṭhāmukhova dhoveyya, na rañño mukhaṃ ullokeyyāti attho.</p>

<p rend="hangnum" n="22:1515"><hi rend="paranum">22:1515</hi><hi rend="dot">.</hi></p>

<p rend="gatha1"> ‘‘Kumbhampañjaliṃ kariyā, cāṭañcāpi padakkhiṇaṃ;</p>

<p rend="gathalast">Kimeva sabbakāmānaṃ, dātāraṃ dhīramuttamaṃ.</p>

<p rend="hangnum" n="22:1516"><hi rend="paranum">22:1516</hi><hi rend="dot">.</hi></p>

<p rend="gatha1"> ‘‘Yo deti sayanaṃ vatthaṃ, yānaṃ āvasathaṃ gharaṃ;</p>

<p rend="gathalast">Pajjunnoriva bhūtāni, bhogehi abhivassati.</p>

<p rend="hangnum" n="22:1517"><hi rend="paranum">22:1517</hi><hi rend="dot">.</hi></p>

<p rend="gatha1"> ‘‘Esayyo <pb ed="V" n="7.0194" /><pb ed="M" n="7.0203" /> rājavasati, vattamāno yathā naro;</p>

<p rend="gathalast">Ārādhayati rājānaṃ, pūjaṃ labhati bhattusū’’ti.</p>

<p rend="bodytext">Tattha <hi rend="bold">kumbhampañjaliṃ kariyā, cāṭañcāpi padakkhiṇa</hi>nti vuddhiṃ paccāsīsanto puriso udakapūritaṃ kumbhaṃ disvā tassa añjaliṃ kareyya, cāṭañca sakuṇaṃ padakkhiṇaṃ kareyya. Añjaliṃ vā padakkhiṇaṃ vā karontassa te kiñci dātuṃ na sakkonti. <hi rend="bold">Kimevā</hi>ti yo pana sabbakāmānaṃ dātā dhīro ca, taṃ rājānaṃ kiṃkāraṇā na namasseyya. Rājāyeva hi namassitabbo ca ārādhetabbo ca. <hi rend="bold">Pajjunnorivā</hi>ti megho viya. <hi rend="bold">Esayyo rājavasatī</hi>ti ayyo yā ayaṃ mayā kathitā, esā rājavasati nāma rājasevakānaṃ anusāsanī. <hi rend="bold">Yathā</hi>ti yāya rājavasatiyā vattamāno naro rājānaṃ ārādheti, rājūnañca santikā pūjaṃ labhati, sā esāti.</p>

<p rend="gathalast">Evaṃ asamadhuro vidhurapaṇḍito buddhalīlāya rājavasatiṃ kathesi;</p>

<p rend="centre">Rājavasatikaṇḍaṃ niṭṭhitaṃ.</p>

<p rend="centre">Antarapeyyālaṃ</p>

<p rend="bodytext">Evaṃ puttadārañātimittasuhajjādayo anusāsantasseva tassa tayo divasā jātā. So divasassa pāripūriṃ ñatvā pātova nhatvā nānaggarasabhojanaṃ bhuñjitvā ‘‘rājānaṃ apaloketvā māṇavena saddhiṃ gamissāmī’’ti ñātigaṇaparivuto rājanivesanaṃ gantvā rājānaṃ vanditvā ekamantaṃ ṭhito vattabbayuttakaṃ vacanaṃ avoca. Tamatthaṃ pakāsento satthā āha –</p>

<p rend="hangnum" n="22:1518"><hi rend="paranum">22:1518</hi><hi rend="dot">.</hi></p>

<p rend="gatha1"> ‘‘Evaṃ samanusāsitvā, ñātisaṅghaṃ vicakkhaṇo;</p>

<p rend="gathalast">Parikiṇṇo suhadehi, rājānamupasaṅkami.</p>

<p rend="hangnum" n="22:1519"><hi rend="paranum">22:1519</hi><hi rend="dot">.</hi></p>

<p rend="gatha1"> ‘‘Vanditvā <pb ed="P" n="6.0299" /> sirasā pāde, katvā ca naṃ padakkhiṇaṃ;</p>

<p rend="gathalast">Vidhuro avaca rājānaṃ, paggahetvāna añjaliṃ.</p>

<p rend="hangnum" n="22:1520"><hi rend="paranum">22:1520</hi><hi rend="dot">.</hi></p>

<p rend="gatha1"> ‘‘Ayaṃ <pb ed="V" n="7.0195" /><pb ed="M" n="7.0204" /> maṃ māṇavo neti, kattukāmo yathāmati;</p>

<p rend="gathalast">Ñātīnatthaṃ pavakkhāmi, taṃ suṇohi arindama.</p>

<p rend="hangnum" n="22:1521"><hi rend="paranum">22:1521</hi><hi rend="dot">.</hi></p>

<p rend="gatha1"> ‘‘Putte ca me udikkhesi, yañca maññaṃ ghare dhanaṃ;</p>

<p rend="gathalast">Yathā pecca na hāyetha, ñātisaṅgho mayī gate.</p>

<p rend="hangnum" n="22:1522"><hi rend="paranum">22:1522</hi><hi rend="dot">.</hi></p>

<p rend="gatha1"> ‘‘Yatheva khalatī bhūmyā, bhūmyāyeva patiṭṭhati;</p>

<p rend="gathalast">Evetaṃ khalitaṃ mayhaṃ, etaṃ passāmi accaya’’nti.</p>

<p rend="bodytext">Tattha <hi rend="bold">suhadehī</hi>ti suhadayehi ñātimittādīhi. <hi rend="bold">Yañca mañña</hi>nti yañca me aññaṃ tayā ceva aññehi ca rājūhi dinnaṃ ghare aparimāṇaṃ dhanaṃ, taṃ sabbaṃ tvameva olokeyyāsi. <hi rend="bold">Peccā</hi>ti pacchākāle. <hi rend="bold">Khalatī</hi>ti pakkhalati. <hi rend="bold">Eveta</hi>nti evaṃ etaṃ. Ahañhi bhūmiyaṃ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi. <hi rend="bold">Etaṃ passāmī</hi>ti yo esa ‘‘kiṃ te rājā hotī’’ti māṇavena puṭṭhassa mama tumhe anoloketvā saccaṃ apekkhitvā ‘‘dāsohamasmī’’ti vadantassa accayo, etaṃ accayaṃ passāmi, añño pana me doso natthi, taṃ me accayaṃ tumhe khamatha, etaṃ hadaye katvā pacchā mama puttadāresu mā aparajjhitthāti.</p>

<p rend="bodytext">Taṃ sutvā rājā ‘‘paṇḍita, tava gamanaṃ mayhaṃ na ruccati, māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī’’ti dīpento gāthamāha –</p>

<p rend="hangnum" n="22:1523"><hi rend="paranum">22:1523</hi><hi rend="dot">.</hi></p>

<p rend="gatha1"> ‘‘Sakkā na gantuṃ iti mayha hoti, chetvā vadhitvā idha kātiyānaṃ;</p>

<p rend="gathalast">Idheva hohī iti mayha ruccati, mā tvaṃ agā uttamabhūripaññā’’ti.</p>

<p rend="bodytext">Tattha <hi rend="bold">chetvā</hi>ti idheva rājagehe taṃ pothetvā māretvā paṭicchādessāmīti.</p>

<p rend="bodytext">Taṃ sutvā mahāsatto ‘‘deva, tumhākaṃ ajjhāsayo evarūpo hoti, so tumhesu ayutto’’ti vatvā āha –</p>

<p rend="hangnum" n="22:1524"><hi rend="paranum">22:1524</hi><hi rend="dot">.</hi></p>

<p rend="gatha1"> ‘‘Mā <pb ed="M" n="7.0205" /> hevadhammesu manaṃ paṇīdahi, atthe ca dhamme ca yutto bhavassu;</p>

<p rend="gathalast">Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.</p>

<p rend="hangnum" n="22:1525"><hi rend="paranum">22:1525</hi><hi rend="dot">.</hi></p>

<p rend="gatha1"> ‘‘Nevesa <pb ed="V" n="7.0196" /><pb ed="P" n="6.0300" /> dhammo na puneta kiccaṃ, ayiro hi dāsassa janinda issaro;</p>

<p rend="gathalast">Ghātetuṃ jhāpetuṃ athopi hantuṃ, na ca mayha kodhatthi vajāmi cāha’’nti.</p>

<p rend="bodytext">Tattha <hi rend="bold">mā hevadhammesu manaṃ paṇīdahī</hi>ti adhammesu anatthesu ayuttesu tava cittaṃ mā heva paṇidahīti attho. <hi rend="bold">Pacchā</hi>ti yaṃ kammaṃ katvāpi ajarāmaro na hoti, atha kho pacchā nirayameva upapajjeyya. <hi rend="bold">Dhiratthu kamma</hi>nti taṃ kammaṃ garahitaṃ atthu assa bhaveyya. <hi rend="bold">Nevesā</hi>ti neva esa. <hi rend="bold">Ayiro</hi>ti sāmiko. <hi rend="bold">Ghātetu</hi>nti etāni ghātādīni kātuṃ ayiro dāsassa issaro, sabbānetāni kātuṃ labhati, mayhaṃ māṇave appamattakopi kodho natthi, dinnakālato paṭṭhāya tava cittaṃ sandhāretuṃ vaṭṭati, vajāmi ahaṃ narindāti āha –</p>

<p rend="bodytext">Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā nikkhami. Sakalanagaravāsinopi ‘‘paṇḍito kira māṇavena saddhiṃ gamissati, etha, passissāma na’’nti mantayitvā rājaṅgaṇeyeva naṃ passiṃsu. Atha ne mahāsatto assāsetvā ‘‘tumhe mā cintayittha, sabbe saṅkhārā aniccā, sarīraṃ addhuvaṃ, yaso nāma vipattipariyosāno, apica tumhe dānādīsu puññesu appamattā hothā’’ti tesaṃ ovādaṃ datvā nivattāpetvā attano gehābhimukho pāyāsi. Tasmiṃ khaṇe dhammapālakumāro bhātikagaṇaparivuto ‘‘pitu paccuggamanaṃ karissāmī’’ti nikkhanto nivesanadvāreyeva pitu sammukho ahosi. Mahāsatto taṃ disvā sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi. Tamatthaṃ pakāsento satthā āha –</p>

<p rend="hangnum" n="22:1526"><hi rend="paranum">22:1526</hi><hi rend="dot">.</hi></p>

<p rend="gatha1"> ‘‘Jeṭṭhaputtaṃ <pb ed="M" n="7.0206" /> upaguyha, vineyya hadaye daraṃ;</p>

<p rend="gathalast">Assupuṇṇehi nettehi, pāvisī so mahāghara’’nti.</p>

<p rend="bodytext">Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni ca santi, tehi ceva avasesadāsidāsakammakarañātimittasuhajjādīhi ca sakalanivesanaṃ yugantavātābhighātapatitehi sālehi sālavanaṃ viya nirantaraṃ ahosi. Tamatthaṃ pakāsento satthā āha –</p>

<p rend="hangnum" n="22:1527"><hi rend="paranum">22:1527</hi><hi rend="dot">.</hi></p>

<p rend="gatha1"> ‘‘Sālāva <pb ed="V" n="7.0197" /> sammapatitā, mālutena pamadditā;</p>

<p rend="gathalast">Senti puttā ca dārā ca, vidhurassa nivesane.</p>

<p rend="hangnum" n="22:1528"><hi rend="paranum">22:1528</hi><hi rend="dot">.</hi></p>

<p rend="gatha1"> ‘‘Itthisahassaṃ <pb ed="P" n="6.0301" /> bhariyānaṃ, dāsisattasatāni ca;</p>

<p rend="gathalast">Bāhā paggayha pakkanduṃ, vidhurassa nivesane.</p>

<p rend="hangnum" n="22:1529"><hi rend="paranum">22:1529</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Bāhā paggayha pakkanduṃ, vidhurassa nivesane.</p>

<p rend="hangnum" n="22:1530"><hi rend="paranum">22:1530</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Bāhā paggayha pakkanduṃ, vidhurassa nivesane.</p>

<p rend="hangnum" n="22:1531"><hi rend="paranum">22:1531</hi><hi rend="dot">.</hi></p>

<p rend="gatha1"> ‘‘Samāgatā jānapadā, negamā ca samāgatā;</p>

<p rend="gathalast">Bāhā paggayha pakkanduṃ, vidhurassa nivesane.</p>

<p rend="hangnum" n="22:1532"><hi rend="paranum">22:1532</hi><hi rend="dot">.</hi></p>

<p rend="gatha1"> ‘‘Itthisahassaṃ bhariyānaṃ, dāsisattasatāni ca;</p>

<p rend="gathalast">Bāhā paggayha pakkantuṃ, kasmā no vijahissasi.</p>

<p rend="hangnum" n="22:1533"><hi rend="paranum">22:1533</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Bāhā paggayha pakkanduṃ, kasmā no vijahissasi.</p>

<p rend="hangnum" n="22:1534"><hi rend="paranum">22:1534</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gathalast">Bāhā paggayha pakkanduṃ, kasmā no vijahissasi.</p>

<p rend="hangnum" n="22:1535"><hi rend="paranum">22:1535</hi><hi rend="dot">.</hi></p>

<p rend="gatha1"> ‘‘Samāgatā jānapadā, negamā ca samāgatā;</p>

<p rend="gathalast">Bāhā paggayha pakkanduṃ, kasmā no vijahissasī’’ti.</p>

<p rend="bodytext">Tattha <pb ed="M" n="7.0207" /><hi rend="bold">sentī</hi>ti mahātale chinnapādā viya patitā āvattantā parivattantā sayanti. <hi rend="bold">Itthisahassaṃ bhariyāna</hi>nti bhariyānameva itthīnaṃ sahassaṃ. <hi rend="bold">Kasmā no vijahissasī</hi>ti kena kāraṇena amhe vijahissasīti parideviṃsu.</p>

<p rend="bodytext">Mahāsatto <pb ed="V" n="7.0198" /> sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano niṭṭhitakiccataṃ ārocesi. Tamatthaṃ pakāsento satthā āha –</p>

<p rend="hangnum" n="22:1536"><hi rend="paranum">22:1536</hi><hi rend="dot">.</hi></p>

<p rend="gatha1"> ‘‘Katvā gharesu kiccāni, anusāsitvā sakaṃ janaṃ;</p>

<p rend="gathalast">Mittāmacce ca bhacce ca, puttadāre ca bandhave.</p>

<p rend="hangnum" n="22:1537"><hi rend="paranum">22:1537</hi><hi rend="dot">.</hi></p>

<p rend="gatha1"> ‘‘Kammantaṃ saṃvidhetvāna, ācikkhitvā ghare dhanaṃ;</p>

<p rend="gathalast">Nidhiñca iṇadānañca, puṇṇakaṃ etadabravi.</p>

<p rend="hangnum" n="22:1538"><hi rend="paranum">22:1538</hi><hi rend="dot">.</hi></p>

<p rend="gatha1"> ‘‘Avasī tuvaṃ mayha tīhaṃ agāre, katāni kiccāni gharesu mayhaṃ;</p>

<p rend="gathalast">Anusāsitā puttadārā mayā ca, karoma kaccāna yathāmatiṃ te’’ti.</p>

<p rend="bodytext">Tattha <hi rend="bold">kammantaṃ saṃvidhetvānā</hi>ti ‘‘evañca kātuṃ vaṭṭatī’’ti ghare kattabbayuttakaṃ kammaṃ saṃvidahitvā. <hi rend="bold">Nidhi</hi>nti nidahitvā ṭhapitadhanaṃ. <hi rend="bold">Iṇadāna</hi>nti iṇavasena saṃyojitadhanaṃ. <hi rend="bold">Yathāmatiṃ te</hi>ti idāni tava ajjhāsayānurūpaṃ karomāti vadati.</p>

<p rend="bodytext">Puṇṇako <pb ed="P" n="6.0302" /> āha –</p>

<p rend="hangnum" n="22:1539"><hi rend="paranum">22:1539</hi><hi rend="dot">.</hi></p>

<p rend="gatha1"> ‘‘Sace hi katte anusāsitā te, puttā ca dārā anujīvino ca;</p>

<p rend="gathalast">Handehi dānī taramānarūpo, dīgho hi addhāpi ayaṃ puratthā.</p>

<p rend="hangnum" n="22:1540"><hi rend="paranum">22:1540</hi><hi rend="dot">.</hi></p>

<p rend="gatha1"> ‘‘Achambhitova gaṇhāhi, ājāneyyassa vāladhiṃ;</p>

<p rend="gathalast">Idaṃ pacchimakaṃ tuyhaṃ, jīvalokassa dassana’’nti.</p>

<p rend="bodytext">Tattha <pb ed="M" n="7.0208" /><hi rend="bold">katte</hi>ti somanassappatto yakkho mahāsattaṃ ālapati. <hi rend="bold">Dīgho hi addhāpī</hi>ti gantabbamaggopi dīgho. <hi rend="bold">‘‘Achambhitovā’’</hi>ti idaṃ so heṭṭhāpāsādaṃ anotaritvā tatova gantukāmo hutvā avaca.</p>

<p rend="bodytext">Atha naṃ mahāsatto āha –</p>

<p rend="hangnum" n="22:1541"><hi rend="paranum">22:1541</hi><hi rend="dot">.</hi></p>

<p rend="gatha1"> ‘‘Sohaṃ <pb ed="V" n="7.0199" /> kissa nu bhāyissaṃ, yassa me natthi dukkaṭaṃ;</p>

<p rend="gathalast">Kāyena vācā manasā, yena gaccheyya duggati’’nti.</p>

<p rend="bodytext">Tattha <hi rend="bold">sohaṃ kissa nu bhāyissa</hi>nti idaṃ mahāsatto ‘‘achambhitova gaṇhāhī’’ti vuttattā evamāha.</p>

<p rend="bodytext">Evaṃ mahāsatto sīhanādaṃ naditvā achambhito kesarasīho viya nibbhayo hutvā ‘‘ayaṃ sāṭako mama aruciyā mā muccatū’’ti adhiṭṭhānapāramiṃ purecārikaṃ katvā daḷhaṃ nivāsetvā assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa ūrūsu paliveṭhetvā ‘‘māṇava, gahito me vāladhi, yathāruci yāhī’’ti āha. Tasmiṃ khaṇe puṇṇako manomayasindhavassa saññaṃ adāsi. So paṇḍitaṃ ādāya ākāse pakkhandi. Tamatthaṃ pakāsento satthā āha –</p>

<p rend="hangnum" n="22:1542"><hi rend="paranum">22:1542</hi><hi rend="dot">.</hi></p>

<p rend="gatha1"> ‘‘So assarājā vidhuraṃ vahanto, pakkāmi vehāyasamantalikkhe;</p>

<p rend="gathalast">Sākhāsu selesu asajjamāno, kāḷāgiriṃ khippamupāgamāsī’’ti.</p>

<p rend="bodytext">Tattha <hi rend="bold">sākhāsu selesu asajjamāno</hi>ti puṇṇako kira cintesi ‘‘dūraṃ agantvāva imaṃ himavantappadese rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare <pb ed="P" n="6.0303" /> chaḍḍetvā nāgabhavanameva gamissāmī’’ti. So rukkhe ca pabbate ca apariharitvā tesaṃ majjheneva assaṃ pesesi. Mahāsattassānubhāvena rukkhāpi pabbatāpi sarīrato ubhosu passesu ratanamattaṃ paṭikkamanti. So ‘‘mato vā, no vā’’ti parivattitvā mahāsattassa mukhaṃ olokento kañcanādāsamiva vippasannaṃ disvā ‘‘ayaṃ evaṃ na maratī’’ti punapi sakalahimavantappadese rukkhe ca pabbate ca tikkhattuṃ pothento pesesi <pb ed="M" n="7.0209" />. Evaṃ pothentopi tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi. Atha puṇṇako ‘‘ayaṃ neva marati, idāni vātakkhandhe cuṇṇavicuṇṇaṃ karissāmī’’ti kodhābhibhūto sattamaṃ vātakkhandhaṃ pakkhandi. Bodhisattassānubhāvena vātakkhandho dvidhā hutvā bodhisattassa okāsaṃ akāsi. Tato verambhavātehi paharāpesi, verambhavātāpi satasahassaasanisaddo viya hutvā bodhisattassa okāsaṃ adaṃsu. So puṇṇako tassa antarāyābhāvaṃ passanto taṃ ādāya kāḷapabbataṃ agamāsi. Tena vuttaṃ –</p>

<p rend="gatha1">‘‘So <pb ed="V" n="7.0200" /> assarājā vidhuraṃ vahanto, pakkāmi vehāyasamantalikkhe;</p>

<p rend="gathalast">Sākhāsu selesu asajjamāno, kāḷāgiriṃ khippamupāgamāsī’’ti.</p>

<p rend="bodytext">Tattha <hi rend="bold">asajjamāno</hi>ti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.</p>

<p rend="bodytext">Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ gantvā tattha mahāsattaṃ adisvā chinnapādā viya patitvā aparāparaṃ parivattamānā mahāsaddena parideviṃsu. Tamatthaṃ pakāsento satthā āha –</p>

<p rend="hangnum" n="22:1543"><hi rend="paranum">22:1543</hi><hi rend="dot">.</hi></p>

<p rend="gatha1"> ‘‘Itthisahassaṃ bhariyānaṃ, dāsisattasatāni ca;</p>

<p rend="gatha2">Bāhā paggayha pakkanduṃ, ‘yakkho brāhmaṇavaṇṇena;</p>

<p rend="gathalast">Vidhuraṃ ādāya gacchati’.</p>

<p rend="gatha1">‘‘Orodhā ca kumārā ca, vesiyānā ca brāhmaṇā;</p>

<p rend="gatha2">Bāhā paggayha pakkanduṃ, ‘yakkho brāhmaṇavaṇṇena;</p>

<p rend="gathalast">Vidhuraṃ ādāya gacchati’.</p>

<p rend="gatha1">‘‘Hatthārohā anīkaṭṭhā, rathikā pattikārakā;</p>

<p rend="gatha2">Bāhā paggayha pakkanduṃ, ‘yakkho brāhmaṇavaṇṇena;</p>

<p rend="gathalast">Vidhuraṃ ādāya gacchati’.</p>

<p rend="hangnum" n="22:1544"><hi rend="paranum">22:1544</hi><hi rend="dot">.</hi></p>

<p rend="gatha1"> ‘‘Samāgatā <pb ed="M" n="7.0210" /> jānapadā, negamā ca samāgatā;</p>

<p rend="gatha2">Bāhā paggayha pakkanduṃ, ‘yakkho brāhmaṇavaṇṇena;</p>

<p rend="gathalast">Vidhuraṃ ādāya gacchati’.</p>

<p rend="hangnum" n="22:1545"><hi rend="paranum">22:1545</hi><hi rend="dot">.</hi></p>

<p rend="gatha1"> ‘‘Itthisahassaṃ bhariyānaṃ, dāsisattasatāni ca;</p>

<p rend="gathalast">Bāhā paggayha pakkanduṃ, ‘paṇḍito so kuhiṃ gato’.</p>

<p rend="gatha1">‘‘Orodhā <pb ed="V" n="7.0201" /> ca kumārā ca, vesiyānā ca brāhmaṇā;</p>

<p rend="gathalast">Bāhā paggayha pakkanduṃ, ‘paṇḍito so kuhiṃ gato’.</p>

<p rend="gatha1">‘‘Hatthārohā anīkaṭṭhā, rathikā pattikārakā;</p>

<p rend="gathalast">Bāhā paggayha pakkanduṃ, ‘paṇḍito so kuhiṃ gato’.</p>

<p rend="hangnum" n="22:1546"><hi rend="paranum">22:1546</hi><hi rend="dot">.</hi></p>

<p rend="gatha1"> Samāgatā jānapadā, negamā ca samāgatā;</p>

<p rend="gathalast">Bāhā paggayha pakkanduṃ, ‘paṇḍito so kuhiṃ gato’’’ti.</p>

<p rend="bodytext">Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ agamaṃsu. Rājā mahantaṃ paridevasaddaṃ sutvā sīhapañjaraṃ vivaritvā ‘‘tumhe kasmā paridevathā’’ti pucchi. Athassa te ‘‘deva, so kira māṇavo na brāhmaṇo, yakkho pana brāhmaṇavaṇṇena āgantvā paṇḍitaṃ ādāya gato, tena vinā <pb ed="P" n="6.0304" /> amhākaṃ jīvitaṃ natthi. Sace so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā sabbe mayaṃ aggiṃ ujjāletvā pavisissāmā’’ti imamatthaṃ ārocentā imaṃ gāthamāhaṃsu –</p>

<p rend="hangnum" n="22:1547"><hi rend="paranum">22:1547</hi><hi rend="dot">.</hi></p>

<p rend="gatha1"> ‘‘Sace so sattarattena, nāgacchissati paṇḍito;</p>

<p rend="gathalast">Sabbe aggiṃ pavekkhāma, natthattho jīvitena no’’ti.</p>

<p rend="bodytext">Sammāsambuddhassa parinibbutakālepi ‘‘mayaṃ aggiṃ pavisitvā marissāmā’’ti vattāro nāma nāhesuṃ. Aho subhāsitaṃ mahāsatte nāgarehīti. Rājā tesaṃ kathaṃ sutvā ‘‘tumhe mā cintayittha, mā <pb ed="M" n="7.0211" /> socittha, mā paridevittha, madhurakatho paṇḍito māṇavaṃ dhammakathāya palobhetvā attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatī’’ti assāsento gāthamāha –</p>

<p rend="hangnum" n="22:1548"><hi rend="paranum">22:1548</hi><hi rend="dot">.</hi></p>

<p rend="gatha1"> ‘‘Paṇḍito ca viyatto ca, vibhāvī ca vicakkhaṇo;</p>

<p rend="gathalast">Khippaṃ mociya attānaṃ, mā bhāyitthāgamissatī’’ti.</p>

<p rend="bodytext">Tattha <hi rend="bold">viyatto</hi>ti veyyattiyā vicāraṇapaññāya samannāgato. <hi rend="bold">Vibhāvī</hi>ti atthānatthaṃ kāraṇākāraṇaṃ vibhāvetvā dassetvā kathetuṃ samattho. <hi rend="bold">Vicakkhaṇo</hi>ti taṅkhaṇeyeva ṭhānuppattikāya kāraṇacintanapaññāya <pb ed="V" n="7.0202" /> yutto. <hi rend="bold">Mā bhāyitthā</hi>ti mā bhāyatha, attānaṃ mocetvā khippaṃ āgamissatīti assāseti.</p>

<p rend="bodytext">Nāgarāpi ‘‘paṇḍito kira rañño kathetvā gato bhavissatī’’ti assāsaṃ paṭilabhitvā attano gehāni pakkamiṃsu.</p>

<p rend="centre">Antarapeyyālo niṭṭhito.</p>

<p rend="centre">Sādhunaradhammakaṇḍaṃ</p>

<p rend="bodytext">Puṇṇakopi mahāsattaṃ kāḷāgirimatthake ṭhapetvā ‘‘imasmiṃ jīvamāne mayhaṃ vuḍḍhi nāma natthi, imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ gahetvā devalokaṃ gamissāmī’’ti cintesi. Tamatthaṃ pakāsento satthā āha –</p>

<p rend="hangnum" n="22:1549"><hi rend="paranum">22:1549</hi><hi rend="dot">.</hi></p>

<p rend="gatha1"> ‘‘So tattha gantvāna vicintayanto, uccāvacā cetanakā bhavanti;</p>

<p rend="gathalast">Nayimassa jīvena mamatthi kiñci, hantvānimaṃ hadayamānayissa’’nti.</p>

<p rend="bodytext">Tattha <hi rend="bold">so</hi>ti so puṇṇako. <hi rend="bold">Tattha gantvānā</hi>ti gantvā tattha kāḷāgirimatthake ṭhito. <hi rend="bold">Uccāvacā cetanakā bhavantī</hi>ti khaṇe khaṇe uppajjamānā <pb ed="M" n="7.0212" /> cetanā uccāpi avacāpi uppajjanti. Ṭhānaṃ kho panetaṃ vijjati, yaṃ mametassa jīvitadānacetanāpi uppajjeyyāti. Imassa <pb ed="P" n="6.0305" /> pana jīvitena tahiṃ nāgabhavane mama appamattakampi kiñci kiccaṃ natthi, idhevimaṃ māretvā assa hadayaṃ ānayissāmīti sanniṭṭhānamakāsīti attho.</p>

<p rend="bodytext">Tato puna cintesi ‘‘yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ pāpeyya’’nti. So bheravayakkharūpaṃ nimminitvā mahāsattaṃ tajjento āgantvā taṃ pātetvā dāṭhānaṃ antare katvā khāditukāmo viya ahosi, mahāsattassa lomahaṃsanamattampi nāhosi. Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi. Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā assasanto passasanto ‘‘susū’’ti saddaṃ karonto āgantvā mahāsattassa sakalasarīraṃ veṭhetvā matthake phaṇaṃ katvā aṭṭhāsi, tassa sārajjamattampi nāhosi. Atha ‘‘naṃ pabbatamatthake ṭhapetvā pātetvā <pb ed="V" n="7.0203" /> cuṇṇavicuṇṇaṃ karissāmī’’ti mahāvātaṃ samuṭṭhāpesi. So tassa kesaggamattampi cāletuṃ nāsakkhi. Atha naṃ tattheva pabbatamatthake ṭhapetvā hatthī viya khajjūrirukkhaṃ pabbataṃ aparāparaṃ cālesi, tathāpi naṃ ṭhitaṭṭhānato kesaggamattampi cāletuṃ nāsakkhi.</p>

<p rend="bodytext">Tato ‘‘saddasantāsenassa hadayaphālanaṃ katvā māressāmī’’ti antopabbataṃ pavisitvā pathaviñca nabhañca ekaninnādaṃ karonto mahānādaṃ nadi, evampissa sārajjamattampi nāhosi. Jānāti hi mahāsatto ‘‘yakkhasīhahatthināgarājavesehi āgatopi mahāvātavuṭṭhiṃ samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi māṇavoyeva, na añño’’ti. Tato puṇṇako cintesi ‘‘nāhaṃ imaṃ bāhirupakkamena māretuṃ sakkomi, sahattheneva naṃ māressāmī’’ti. Tato yakkho mahāsattaṃ pabbatamuddhani ṭhapetvā pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento vagganto antopabbatena uggantvā mahāsattaṃ pāde daḷhaṃ <pb ed="M" n="7.0213" /> gahetvā parivattetvā adhosiraṃ katvā anālambe ākāse vissajjesi. Tena vuttaṃ –</p>

<p rend="hangnum" n="22:1550"><hi rend="paranum">22:1550</hi><hi rend="dot">.</hi></p>

<p rend="gatha1"> ‘‘So <pb ed="P" n="6.0306" /> tattha gantvā pabbatantarasmiṃ, anto pavisitvāna paduṭṭhacitto;</p>

<p rend="gathalast">Asaṃvutasmiṃ jagatippadese, adhosiraṃ dhārayi kātiyāno’’ti.</p>

<p rend="bodytext">Tattha <hi rend="bold">so tattha gantvā</hi>ti so puṇṇako pabbatamatthakā pabbatapādaṃ gantvā tattha pabbatantare ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute bhūmipadese dhāresīti. Na āditova dhāresi, tattha pana taṃ khipitvā pannarasayojanamattaṃ bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu gahetvā adhosirameva ukkhipitvā mukhaṃ olokento ‘‘na maratī’’ti ñatvā dutiyampi khipitvā tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva disvā cintesi ‘‘sace idāni saṭṭhiyojanamattaṃ bhassitvā na marissati, pādesu naṃ gahetvā pabbatamuddhani pothetvā māressāmī’’ti atha naṃ tatiyampi khipitvā saṭṭhiyojanamattaṃ bhaṭṭhakāle hatthaṃ vaḍḍhetvā pādesu gahetvā ukkhipi. Tato mahāsatto cintesi ‘‘ayaṃ maṃ paṭhamaṃ pannarasayojanaṭṭhānaṃ khipi, dutiyampi tiṃsayojanaṃ, tatiyampi saṭṭhiyojanaṃ, idāni puna maṃ na khipissati, ukkhipantoyeva pabbatamuddhani paharitvā māressati, yāva maṃ ukkhipitvā pabbatamuddhani na potheti, tāva naṃ adhosiro hutvā olambantova māraṇakāraṇaṃ pucchissāmī’’ti. Evaṃ cintetvā <pb ed="V" n="7.0204" /> ca pana so achambhito asantasanto tathā akāsi. Tena vuttaṃ ‘‘dhārayi kātiyāno’’ti, tikkhattuṃ khipitvā dhārayīti attho.</p>

<p rend="hangnum" n="22:1551"><hi rend="paranum">22:1551</hi><hi rend="dot">.</hi></p>

<p rend="gatha1"> ‘‘So lambamāno narake papāte, mahabbhaye lomahaṃse vidugge;</p>

<p rend="gathalast">Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.</p>

<p rend="hangnum" n="22:1552"><hi rend="paranum">22:1552</hi><hi rend="dot">.</hi></p>

<p rend="gatha1"> ‘‘Ariyāvakāsosi <pb ed="M" n="7.0214" /> anariyarūpo, asaññato saññatasannikāso;</p>

<p rend="gathalast">Accāhitaṃ kammaṃ karosi ludraṃ, bhāve ca te kusalaṃ natthi kiñci.</p>

<p rend="hangnum" n="22:1553"><hi rend="paranum">22:1553</hi><hi rend="dot">.</hi></p>

<p rend="gatha1"> ‘‘Yaṃ maṃ papātasmiṃ papātumicchasi, ko nu tavattho maraṇena mayhaṃ;</p>

<p rend="gathalast">Amānusasseva tavajja vaṇṇo, ācikkha me tvaṃ katamāsi devatāti.</p>

<p rend="bodytext">Tattha <hi rend="bold">so lambamāno</hi>ti so kurūnaṃ kattuseṭṭho tatiyavāre lambamāno. <hi rend="bold">Ariyāvakāso</hi>ti rūpena ariyasadiso devavaṇṇo hutvā carasi. <hi rend="bold">Asaññato</hi>ti kāyādīhi asaññato <pb ed="P" n="6.0307" /> dussīlo. <hi rend="bold">Accāhita</hi>nti hitātikkantaṃ, atiahitaṃ vā. <hi rend="bold">Bhāve ca te</hi>ti tava citte appamattakampi kusalaṃ natthi. <hi rend="bold">Amānusasseva tavajja vaṇṇo</hi>ti ajja tava idaṃ kāraṇaṃ amānusasseva. <hi rend="bold">Katamāsi devatā</hi>ti yakkhānaṃ antare katarayakkho nāma tvaṃ.</p>

<p rend="bodytext">Puṇṇako āha –</p>

<p rend="hangnum" n="22:1554"><hi rend="paranum">22:1554</hi><hi rend="dot">.</hi></p>

<p rend="gatha1"> ‘‘Yadi te suto puṇṇako nāma yakkho, rañño kuverassa hi so sajibbo;</p>

<p rend="gathalast">Bhūmindharo varuṇo nāma nāgo, brahā sucī vaṇṇabalūpapanno.</p>

<p rend="hangnum" n="22:1555"><hi rend="paranum">22:1555</hi><hi rend="dot">.</hi></p>

<p rend="gatha1"> ‘‘Tassānujaṃ dhītaraṃ kāmayāmi, irandhatī nāma sā nāgakaññā;</p>

<p rend="gathalast">Tassā sumajjhāya piyāya hetu, patārayiṃ tuyha vadhāya dhīrā’’ti.</p>

<p rend="bodytext">Tattha <hi rend="bold">sajibbo</hi>ti sajīvo amacco. <hi rend="bold">Brahā</hi>ti ārohapariṇāhasampanno uṭṭhāpitakañcanarūpasadiso. <hi rend="bold">Vaṇṇabalūpapanno</hi>ti sarīravaṇṇena ca kāyabalena ca upagato. <hi rend="bold">Tassānuja</hi>nti tassa anujātaṃ dhītaraṃ. <hi rend="bold">Patārayi</hi>nti cittaṃ pavattesiṃ, sanniṭṭhānamakāsinti attho.</p>

<p rend="bodytext">Taṃ <pb ed="V" n="7.0205" /><pb ed="M" n="7.0215" /> sutvā mahāsatto ‘‘ayaṃ loko duggahitena nassati, nāgamāṇavikaṃ patthentassa mama maraṇena kiṃ payojanaṃ, tathato kāraṇaṃ jānissāmī’’ti cintetvā gāthamāha –</p>

<p rend="hangnum" n="22:1556"><hi rend="paranum">22:1556</hi><hi rend="dot">.</hi></p>

<p rend="gatha1"> ‘‘Mā heva tvaṃ yakkha ahosi mūḷho, naṭṭhā bahū duggahītena loke;</p>

<p rend="gathalast">Kiṃ te sumajjhāya piyāya kiccaṃ, maraṇena me iṅgha suṇomi sabba’’nti.</p>

<p rend="bodytext">Taṃ sutvā tassa ācikkhanto puṇṇako āha –</p>

<p rend="hangnum" n="22:1557"><hi rend="paranum">22:1557</hi><hi rend="dot">.</hi></p>

<p rend="gatha1"> ‘‘Mahānubhāvassa mahoragassa, dhītukāmo ñātibhatohamasmi;</p>

<p rend="gathalast">Taṃ yācamānaṃ sasuro avoca, yathā mamaññiṃsu sukāmanītaṃ.</p>

<p rend="hangnum" n="22:1558"><hi rend="paranum">22:1558</hi><hi rend="dot">.</hi></p>

<p rend="gatha1"> ‘‘Dajjemu kho te sutanuṃ sunettaṃ, sucimhitaṃ candanalittagattaṃ;</p>

<p rend="gatha2">Sace tuvaṃ hadayaṃ paṇḍitassa, dhammena laddhā idha māharesi;</p>

<p rend="gathalast">Etena <pb ed="P" n="6.0308" /> vittena kumāri labbhā, naññaṃ dhanaṃ uttari patthayāma.</p>

<p rend="hangnum" n="22:1559"><hi rend="paranum">22:1559</hi><hi rend="dot">.</hi></p>

<p rend="gatha1"> ‘‘Evaṃ na mūḷhosmi suṇohi katte, na cāpi me duggahitatthi kiñci;</p>

<p rend="gathalast">Hadayena te dhammaladdhena nāgā, irandhatiṃ nāgakaññaṃ dadanti.</p>

<p rend="hangnum" n="22:1560"><hi rend="paranum">22:1560</hi><hi rend="dot">.</hi></p>

<p rend="gatha1"> ‘‘Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;</p>

<p rend="gathalast">Idheva taṃ narake pātayitvā, hantvāna taṃ hadayamānayissa’’nti.</p>

<p rend="bodytext">Tattha <hi rend="bold">dhītukāmo</hi>ti dhītaraṃ kāmemi patthemi, dhītu atthāya vicarāmi. <hi rend="bold">Ñātibhatohamasmī</hi>ti tasmā tassa ñātibhatako nāma ahaṃ amhi. <hi rend="bold">Ta</hi>nti <pb ed="M" n="7.0216" /> taṃ nāgakaññaṃ. <hi rend="bold">Yācamāna</hi>nti yācantaṃ maṃ. <hi rend="bold">Yathā ma</hi>nti yasmā maṃ. <hi rend="bold">Aññiṃsū</hi>ti jāniṃsu. <hi rend="bold">Sukāmanīta</hi>nti suṭṭhu esa kāmena nītoti sukāmanīto, taṃ sukāmanītaṃ. Tasmā sasuro <hi rend="bold">‘dajjemu kho te’’</hi>tiādimavoca. Tattha <hi rend="bold">dajjemū</hi>ti dadeyyāma. <hi rend="bold">Sutanu</hi>nti sundarasarīraṃ. <hi rend="bold">Idha māharesī</hi>ti idha nāgabhavane dhammena laddhā āhareyyāsīti.</p>

<p rend="bodytext">Tassa taṃ kathaṃ sutvā mahāsatto cintesi ‘‘vimalāya mama hadayena kiccaṃ natthi, varuṇanāgarājena mama dhammakathaṃ sutvā maṇinā maṃ pūjetvā tattha gatena mama dhammakathikabhāvo vaṇṇito <pb ed="V" n="7.0206" /> bhavissati, tato vimalāya mama dhammakathāya dohaḷo uppanno bhavissati, varuṇena duggahitaṃ gahetvā puṇṇako āṇatto bhavissati, svāyaṃ attanā duggahitena maṃ māretuṃ evarūpaṃ dukkhaṃ pāpesi, mama paṇḍitabhāvo ṭhānuppattikāraṇacintanasamatthatā imasmiṃ maṃ mārente kiṃ karissati, handāhaṃ saññāpessāmi na’’nti. Cintetvā ca pana ‘‘māṇava, sādhunaradhammaṃ nāma jānāmi, yāvāhaṃ na marāmi, tāva maṃ pabbatamuddhani nisīdāpetvā sādhunaradhammaṃ nāma suṇohi, pacchā yaṃ icchasi, taṃ kareyyāsī’’ti vatvā sādhunaradhammaṃ vaṇṇetvā attano jīvitaṃ āharāpento so adhosiro olambantova gāthamāha –</p>

<p rend="hangnum" n="22:1561"><hi rend="paranum">22:1561</hi><hi rend="dot">.</hi></p>

<p rend="gatha1"> ‘‘Khippaṃ mamaṃ uddhara kātiyāna, hadayena me yadi te atthi kiccaṃ;</p>

<p rend="gathalast">Ye <pb ed="P" n="6.0309" /> kecime sādhunarassa dhammā, sabbeva te pātukaromi ajjā’’ti.</p>

<p rend="bodytext">Taṃ sutvā puṇṇako ‘‘ayaṃ paṇḍitena devamanussānaṃ akathitapubbo dhammo bhavissati, khippameva naṃ uddharitvā sādhunaradhammaṃ suṇissāmī’’ti cintetvā mahāsattaṃ ukkhipitvā pabbatamuddhani nisīdāpesi. Tamatthaṃ pakāsento satthā āha –</p>

<p rend="hangnum" n="22:1562"><hi rend="paranum">22:1562</hi><hi rend="dot">.</hi></p>

<p rend="gatha1"> ‘‘So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;</p>

<p rend="gathalast">Assatthamāsīnaṃ samekkhiyāna, paripucchi kattāramanomapaññaṃ.</p>

<p rend="hangnum" n="22:1563"><hi rend="paranum">22:1563</hi><hi rend="dot">.</hi></p>

<p rend="gatha1"> ‘‘Samuddhaṭo <pb ed="M" n="7.0217" /> mesi tuvaṃ papātā, hadayena te ajja mamatthi kiccaṃ;</p>

<p rend="gathalast">Ye kecime sādhunarassa dhammā, sabbeva me pātukarohi ajjā’’ti.</p>

<p rend="bodytext">Tattha <hi rend="bold">assatthamāsīna</hi>nti laddhassāsaṃ hutvā nisinnaṃ. <hi rend="bold">Samekkhiyānā</hi>ti disvā. <hi rend="bold">Sādhunarassa dhammā</hi>ti narassa sādhudhammā, sundaradhammāti attho.</p>

<p rend="bodytext">Taṃ sutvā mahāsatto āha –</p>

<p rend="hangnum" n="22:1564"><hi rend="paranum">22:1564</hi><hi rend="dot">.</hi></p>

<p rend="gatha1"> ‘‘Samuddhaṭo tyasmi ahaṃ papātā, hadayena me yadi te atthi kiccaṃ;</p>

<p rend="gathalast">Ye kecime sādhunarassa dhammā, sabbeva te pātukaromi ajjā’’ti.</p>

<p rend="bodytext">Tattha <hi rend="bold">tyasmī</hi>ti tayā asmi.</p>

<p rend="bodytext">Atha <pb ed="V" n="7.0207" /> naṃ mahāsatto ‘‘kiliṭṭhagattomhi, nhāyāmi tāvā’’ti āha. Yakkhopi ‘‘sādhū’’ti nhānodakaṃ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṃ adāsi. Atha mahāsatto bhuttabhojano kāḷāgirimatthakaṃ alaṅkārāpetvā āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha –</p>

<p rend="hangnum" n="22:1565"><hi rend="paranum">22:1565</hi><hi rend="dot">.</hi></p>

<p rend="gatha1"> ‘‘Yātānuyāyī ca bhavāhi māṇava, allañca pāṇiṃ parivajjayassu;</p>

<p rend="gathalast">Mā <pb ed="P" n="6.0310" /> cassu mittesu kadāci dubbhī, mā ca vasaṃ asatīnaṃ nigacche’’ti.</p>

<p rend="bodytext">Tattha <hi rend="bold">allañca pāṇiṃ parivajjayassū</hi>ti allaṃ tintaṃ pāṇiṃ mā dahi mā jhāpehi.</p>

<p rend="bodytext">Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –</p>

<p rend="hangnum" n="22:1566"><hi rend="paranum">22:1566</hi><hi rend="dot">.</hi></p>

<p rend="gatha1"> ‘‘Kathaṃ <pb ed="M" n="7.0218" /> nu yātaṃ anuyāyi hoti, allañca pāṇiṃ dahate kathaṃ so;</p>

<p rend="gathalast">Asatī ca kā ko pana mittadubbho, akkhāhi me pucchito etamattha’’nti.</p>

<p rend="bodytext">Mahāsattopissa kathesi –</p>

<p rend="hangnum" n="22:1567"><hi rend="paranum">22:1567</hi><hi rend="dot">.</hi></p>

<p rend="gatha1"> ‘‘Asanthutaṃ nopi ca diṭṭhapubbaṃ, yo āsanenāpi nimantayeyya;</p>

<p rend="gathalast">Tasseva atthaṃ puriso kareyya, yātānuyāyīti tamāhu paṇḍitā.</p>

<p rend="hangnum" n="22:1568"><hi rend="paranum">22:1568</hi><hi rend="dot">.</hi></p>

<p rend="gatha1"> ‘‘Yassekarattampi ghare vaseyya, yatthannapānaṃ puriso labheyya;</p>

<p rend="gathalast">Na tassa pāpaṃ manasāpi cintaye, adubbhapāṇiṃ dahate mittadubbho.</p>

<p rend="hangnum" n="22:1569"><hi rend="paranum">22:1569</hi><hi rend="dot">.</hi></p>

<p rend="gatha1"> ‘‘Yassa rukkhassa chāyāya, nisīdeyya sayeyya vā;</p>

<p rend="gathalast">Na tassa sākhaṃ bhañjeyya, mittadubbho hi pāpako.</p>

<p rend="hangnum" n="22:1570"><hi rend="paranum">22:1570</hi><hi rend="dot">.</hi></p>

<p rend="gatha1"> ‘‘Puṇṇampi cemaṃ pathaviṃ dhanena, dajjitthiyā puriso sammatāya;</p>

<p rend="gathalast">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</p>

<p rend="hangnum" n="22:1571"><hi rend="paranum">22:1571</hi><hi rend="dot">.</hi></p>

<p rend="gatha1"> ‘‘Evaṃ <pb ed="V" n="7.0208" /> kho yātaṃ anuyāyi hoti,</p>

<p rend="gatha2">Allañca pāṇiṃ dahate punevaṃ;</p>

<p rend="gatha3">Asatī ca sā so pana mittadubbho,</p>

<p rend="gathalast">So dhammiko hohi jahassu adhamma’’nti.</p>

<p rend="bodytext">Tattha <pb ed="P" n="6.0311" /><hi rend="bold">asanthuta</hi>nti ekāhadvīhampi ekato avutthapubbaṃ. <hi rend="bold">Yo āsanenāpī</hi>ti yo evarūpaṃ puggalaṃ āsanamattenapi nimantayeyya, pageva annapānādīhi. <hi rend="bold">Tassevā</hi>ti tassa pubbakārissa atthaṃ puriso karoteva. <hi rend="bold">Yātānuyāyī</hi>ti pubbakāritāya yātassa puggalassa anuyāyī <pb ed="M" n="7.0219" />. Paṭhamaṃ karonto hi yāyī nāma, pacchā karonto anuyāyī nāmāti evaṃ paṇḍitā kathenti. Ayaṃ devarāja, paṭhamo sādhunaradhammo. <hi rend="bold">Adubbhapāṇi</hi>nti adubbhakaṃ attano bhuñjanahatthameva dahanto hi mittadubbhī nāma hoti. Iti allahatthassa ajjhāpanaṃ nāma ayaṃ dutiyo sādhunaradhammo. <hi rend="bold">Na tassā</hi>ti tassa sākhaṃ vā pattaṃ vā na bhañjeyya. Kiṃkāraṇā? Mittadubbho hi pāpako. Iti paribhuttacchāyassa acetanassa rukkhassapi pāpaṃ karonto mittadubbhī nāma hoti, kimaṅgaṃ pana manussabhūtassāti. Evaṃ mittesu adubbhanaṃ nāma ayaṃ tatiyo sādhunaradhammo. <hi rend="bold">Dajjitthiyā</hi>ti dadeyya itthiyā. <hi rend="bold">Sammatāyā</hi>ti ‘‘ahameva tassā piyo, na añño, maññeva sā icchatī’’ti evaṃ suṭṭhu matāya. <hi rend="bold">Laddhā khaṇa</hi>nti aticārassa okāsaṃ labhitvā. <hi rend="bold">Asatīna</hi>nti asaddhammasamannāgatānaṃ itthīnaṃ. Iti mātugāmaṃ nissāya pāpassa akaraṇaṃ nāma ayaṃ catuttho sādhunaradhammo. <hi rend="bold">So dhammiko hohī</hi>ti devarāja, so tvaṃ imehi catūhi sādhunaradhammehi yutto hohīti.</p>

<p rend="bodytext">Evaṃ mahāsatto yakkhassa cattāro sādhunaradhamme buddhalīlāya kathesi.</p>

<p rend="centre">Sādhunaradhammakaṇḍaṃ niṭṭhitaṃ.</p>

<p rend="centre">Kāḷāgirikaṇḍaṃ</p>

<p rend="bodytext">Te dhamme suṇantoyeva puṇṇako sallakkhesi ‘‘catūsupi ṭhānesu paṇḍito attano jīvitameva yācati, ayaṃ kho mayhaṃ pubbe asanthutasseva sakkāramakāsi, ahamassa nivesane tīhaṃ mahantaṃ yasaṃ anubhavanto vasiṃ, ahañcimaṃ pāpakammaṃ karonto mātugāmaṃ nissāya karomi, sabbathāpi ahameva mittadubbhī. Sace paṇḍitaṃ aparajjhāmi, na sādhunaradhamme vattissāmi <pb ed="V" n="7.0209" /> nāma, tasmā kiṃ me nāgamāṇavikāya, indapatthanagaravāsīnaṃ assumukhāni hāsento imaṃ vegena tattha netvā dhammasabhāyaṃ otāressāmī’’ti cintetvā gāthamāha –</p>

<p rend="hangnum" n="22:1572"><hi rend="paranum">22:1572</hi><hi rend="dot">.</hi></p>

<p rend="gatha1"> ‘‘Avasiṃ <pb ed="M" n="7.0220" /> ahaṃ tuyha tīhaṃ agāre, annena pānena upaṭṭhitosmi;</p>

<p rend="gathalast">Mitto mamāsī visajjāmahaṃ taṃ, kāmaṃ gharaṃ uttamapañña gaccha.</p>

<p rend="hangnum" n="22:1573"><hi rend="paranum">22:1573</hi><hi rend="dot">.</hi></p>

<p rend="gatha1"> Api <pb ed="P" n="6.0312" /> hāyatu nāgakulā attho, alampi me nāgakaññāya hotu;</p>

<p rend="gathalast">So tvaṃ sakeneva subhāsitena, muttosi me ajja vadhāya paññā’’ti.</p>

<p rend="bodytext">Tattha <hi rend="bold">upaṭṭhitosmī</hi>ti tayā upaṭṭhitosmi. <hi rend="bold">Visajjāmahaṃ ta</hi>nti vissajjemi ahaṃ taṃ. <hi rend="bold">Kāma</hi>nti ekaṃsena. <hi rend="bold">Vadhāyā</hi>ti vadhato. <hi rend="bold">Paññā</hi>ti paññavanta.</p>

<p rend="bodytext">Atha naṃ mahāsatto ‘‘māṇava, tvaṃ tāva maṃ attano gharaṃ mā pesehi, nāgabhavanameva maṃ nehī’’ti vadanto gāthamāha –</p>

<p rend="hangnum" n="22:1574"><hi rend="paranum">22:1574</hi><hi rend="dot">.</hi></p>

<p rend="gatha1"> ‘‘Handa tuvaṃ yakkha mamampi nehi, sasuraṃ te atthaṃ mayi carassu;</p>

<p rend="gathalast">Mayañca nāgādhipatiṃ vimānaṃ, dakkhemu nāgassa adiṭṭhapubba’’nti.</p>

<p rend="bodytext">Tattha <hi rend="bold">handā</hi>ti vavassaggatthe nipāto. <hi rend="bold">Sasuraṃ te atthaṃ mayi carassū</hi>ti tava sasurassa santakaṃ atthaṃ mayi cara mā nāsehi. <hi rend="bold">Nāgādhipatiṃ vimāna</hi>nti ahampi nāgādhipatiñca vimānañcassa adiṭṭhapubbaṃ passeyyaṃ.</p>

<p rend="bodytext">Taṃ sutvā puṇṇako āha –</p>

<p rend="hangnum" n="22:1575"><hi rend="paranum">22:1575</hi><hi rend="dot">.</hi></p>

<p rend="gatha1"> ‘‘Yaṃ ve narassa ahitāya assa, na taṃ pañño arahati dassanāya;</p>

<p rend="gathalast">Atha kena vaṇṇena amittagāmaṃ, tuvamicchasi uttamapañña gantu’’nti.</p>

<p rend="bodytext">Tattha <hi rend="bold">amittagāma</hi>nti amittassa vasanaṭṭhānaṃ, amittasamāgamanti attho.</p>

<p rend="bodytext">Atha <pb ed="M" n="7.0221" /> naṃ mahāsatto āha –</p>

<p rend="hangnum" n="22:1576"><hi rend="paranum">22:1576</hi><hi rend="dot">.</hi></p>

<p rend="gatha1"> ‘‘Addhā <pb ed="V" n="7.0210" /> pajānāmi ahampi etaṃ, na taṃ pañño arahati dassanāya;</p>

<p rend="gathalast">Pāpañca me natthi kataṃ kuhiñci, tasmā na saṅke maraṇāgamāyā’’ti.</p>

<p rend="bodytext">Tattha <hi rend="bold">maraṇāgamāyā</hi>ti maraṇassa āgamāya.</p>

<p rend="bodytext">Apica <pb ed="P" n="6.0313" />, devarāja, tādiso yakkho kakkhaḷo mayā dhammakathāya palobhetvā mudukato, idāneva maṃ ‘‘alaṃ me nāgamāṇavikāya, attano gharaṃ yāhī’’ti vadesi, nāgarājassa mudukaraṇaṃ mama bhāro, nehiyeva maṃ tatthāti. Tassa taṃ vacanaṃ sutvā puṇṇako ‘‘sādhū’’ti sampaṭicchitvā tuṭṭhacitto āha –</p>

<p rend="hangnum" n="22:1577"><hi rend="paranum">22:1577</hi><hi rend="dot">.</hi></p>

<p rend="gatha1"> ‘‘Handa ca ṭhānaṃ atulānubhāvaṃ, mayā saha dakkhasi ehi katte;</p>

<p rend="gathalast">Yatthacchati naccagītehi nāgo, rājā yathā vessavaṇo naḷiññaṃ.</p>

<p rend="hangnum" n="22:1578"><hi rend="paranum">22:1578</hi><hi rend="dot">.</hi></p>

<p rend="gatha1"> ‘‘Naṃ nāgakaññā caritaṃ gaṇena, nikīḷitaṃ niccamaho ca rattiṃ;</p>

<p rend="gathalast">Pahūtamālyaṃ bahupupphachannaṃ, obhāsatī vijjurivantalikkhe.</p>

<p rend="hangnum" n="22:1579"><hi rend="paranum">22:1579</hi><hi rend="dot">.</hi></p>

<p rend="gatha1"> ‘‘Annena pānena upetarūpaṃ, naccehi gītehi ca vāditehi;</p>

<p rend="gathalast">Paripūraṃ kaññāhi alaṅkatāhi, upasobhati vatthapilandhanenā’’ti.</p>

<p rend="bodytext">Tattha <hi rend="bold">handa cā</hi>ti nipātamattameva. <hi rend="bold">Ṭhāna</hi>nti nāgarājassa vasanaṭṭhānaṃ. <hi rend="bold">Naḷiñña</hi>nti naḷiniyaṃ nāma rājadhāniyaṃ. <hi rend="bold">Caritaṃ gaṇenā</hi>ti taṃ nāgakaññānaṃ gaṇena caritaṃ. <hi rend="bold">Nikīḷita</hi>nti niccaṃ aho ca rattiñca nāgakaññāhi kīḷitānukīḷitaṃ.</p>

<p rend="bodytext">Evañca <pb ed="M" n="7.0222" /> pana vatvā puṇṇako mahāsattaṃ assapiṭṭhaṃ āropetvā tattha nesi. Tamatthaṃ pakāsento satthā āha –</p>

<p rend="hangnum" n="22:1580"><hi rend="paranum">22:1580</hi><hi rend="dot">.</hi></p>

<p rend="gatha1"> ‘‘So puṇṇako kurūnaṃ kattuseṭṭhaṃ, nisīdayī pacchato āsanasmiṃ;</p>

<p rend="gathalast">Ādāya kattāramanomapaññaṃ, upānayī bhavanaṃ nāgarañño.</p>

<p rend="hangnum" n="22:1581"><hi rend="paranum">22:1581</hi><hi rend="dot">.</hi></p>

<p rend="gatha1"> ‘‘Patvāna <pb ed="V" n="7.0211" /> ṭhānaṃ atulānubhāvaṃ, aṭṭhāsi kattā pacchato puṇṇakassa;</p>

<p rend="gathalast">Sāmaggipekkhamāno nāgarājā, pubbeva jāmātaramajjhabhāsathā’’ti.</p>

<p rend="bodytext">Tattha <hi rend="bold">so</hi><pb ed="P" n="6.0314" /><hi rend="bold">puṇṇako</hi>ti bhikkhave, so evaṃ nāgabhavanaṃ vaṇṇetvā paṇḍitaṃ attano ājaññaṃ āropetvā nāgabhavanaṃ nesi. <hi rend="bold">Ṭhāna</hi>nti nāgarājassa vasanaṭṭhānaṃ. <hi rend="bold">Pacchato puṇṇakassā</hi>ti puṇṇakassa kira etadahosi ‘‘sace nāgarājā paṇḍitaṃ disvā muducitto bhavissati, iccetaṃ kusalaṃ. No ce, tassa taṃ apassantasseva sindhavaṃ āropetvā ādāya gamissāmī’’ti. Atha naṃ pacchato ṭhapesi. Tena vuttaṃ ‘‘pacchato puṇṇakassā’’ti. <hi rend="bold">Sāmaggipekkhamāno</hi>ti sāmaggiṃ apekkhamāno. ‘‘Sāmaṃ apekkhī’’tipi pāṭho, attano jāmātaraṃ passitvā paṭhamataraṃ sayameva ajjhabhāsathāti attho.</p>

<p rend="bodytext">Nāgarājā āha –</p>

<p rend="hangnum" n="22:1582"><hi rend="paranum">22:1582</hi><hi rend="dot">.</hi></p>

<p rend="gatha1"> ‘‘Yannu tuvaṃ agamā maccalokaṃ, anvesamāno hadayaṃ paṇḍitassa;</p>

<p rend="gathalast">Kacci samiddhena idhānupatto, ādāya kattāramanomapañña’’nti.</p>

<p rend="bodytext">Tattha <hi rend="bold">kacci samiddhenā</hi>ti kacci te manorathena samiddhena nipphannena idhāgatosīti pucchati.</p>

<p rend="bodytext">Puṇṇako <pb ed="M" n="7.0223" /> āha –</p>

<p rend="hangnum" n="22:1583"><hi rend="paranum">22:1583</hi><hi rend="dot">.</hi></p>

<p rend="gatha1"> ‘‘Ayañhi so āgato yaṃ tvamicchasi, dhammena laddho mama dhammapālo;</p>

<p rend="gathalast">Taṃ passatha sammukhā bhāsamānaṃ, sukho have sappurisehi saṅgamo’’ti.</p>

<p rend="bodytext">Tattha <hi rend="bold">yaṃ tvamicchasī</hi>ti yaṃ tvaṃ icchasi. ‘‘Yantu micchasī’’tipi pāṭho. <hi rend="bold">Sammukhā bhāsamāna</hi>nti taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva passatha, sappurisehi ekaṭṭhāne samāgamo hi nāma sukho hotīti.</p>

<p rend="centre">Kāḷāgirikaṇḍaṃ niṭṭhitaṃ.</p>

<p rend="bodytext">Tato <pb ed="V" n="7.0212" /> nāgarājā mahāsattaṃ disvā gāthamāha –</p>

<p rend="hangnum" n="22:1584"><hi rend="paranum">22:1584</hi><hi rend="dot">.</hi></p>

<p rend="gatha1"> ‘‘Adiṭṭhapubbaṃ disvāna, macco maccubhayaṭṭito;</p>

<p rend="gathalast">Byamhito nābhivādesi, nayidaṃ paññavatāmivā’’ti.</p>

<p rend="bodytext">Tattha <hi rend="bold">byamhito</hi>ti bhīto. Idaṃ vuttaṃ hoti – paṇḍita, tvaṃ adiṭṭhapubbaṃ nāgabhavanaṃ disvā maraṇabhayena aṭṭito bhīto hutvā yaṃ maṃ nābhivādesi, idaṃ kāraṇaṃ paññavantānaṃ na hotīti.</p>

<p rend="bodytext">Evaṃ vandanaṃ paccāsīsantaṃ nāgarājānaṃ mahāsatto ‘‘na tvaṃ mayā vanditabbo’’ti avatvāva attano ñāṇavantatāya upāyakosallena ‘‘ahaṃ vajjhappattabhāvena naṃ taṃ vandāmī’’ti vadanto gāthādvayamāha –</p>

<p rend="hangnum" n="22:1585"><hi rend="paranum">22:1585</hi><hi rend="dot">.</hi></p>

<p rend="gatha1"> ‘‘Na <pb ed="P" n="6.0315" /> camhi byamhito nāga, na ca maccubhayaṭṭito;</p>

<p rend="gathalast">Na vajjho abhivādeyya, vajjhaṃ vā nābhivādaye.</p>

<p rend="hangnum" n="22:1586"><hi rend="paranum">22:1586</hi><hi rend="dot">.</hi></p>

<p rend="gatha1"> ‘‘Kathaṃ no abhivādeyya, abhivādāpayetha ve;</p>

<p rend="gathalast">Yaṃ naro hantumiccheyya, taṃ kammaṃ nupapajjatī’’ti.</p>

<p rend="bodytext">Tassattho – nevāhaṃ, nāgarāja, adiṭṭhapubbaṃ nāgabhavanaṃ disvā bhīto, na maraṇabhayaṭṭito. Mādisassa hi maraṇabhayaṃ nāma natthi, vajjho pana abhivādetuṃ, vajjhaṃ vā avajjhopi abhivādāpetuṃ na labhati. Yañhi naro <pb ed="M" n="7.0224" /> hantumiccheyya, so taṃ kathaṃ nu abhivādeyya, kathaṃ vā tena attānaṃ abhivādāpayetha ve. Tassa hi taṃ kammaṃ na upapajjati. Tvañca kira maṃ mārāpetuṃ imaṃ āṇāpesi, kathāhaṃ taṃ vandādhīti.</p>

<p rend="bodytext">Taṃ sutvā nāgarājā mahāsattassa thutiṃ karonto dve gāthā abhāsi –</p>

<p rend="hangnum" n="22:1587"><hi rend="paranum">22:1587</hi><hi rend="dot">.</hi></p>

<p rend="gatha1"> ‘‘Evametaṃ yathā brūsi, saccaṃ bhāsasi paṇḍita;</p>

<p rend="gathalast">Na vajjho abhivādeyya, vajjhaṃ vā nābhivādaye.</p>

<p rend="hangnum" n="22:1588"><hi rend="paranum">22:1588</hi><hi rend="dot">.</hi></p>

<p rend="gatha1"> Kathaṃ <pb ed="V" n="7.0213" /> no abhivādeyya, abhivādāpayetha ve;</p>

<p rend="gathalast">Yaṃ naro hantumiccheyya, taṃ kammaṃ nupapajjatī’’ti.</p>

<p rend="bodytext">Idāni mahāsatto nāgarājena saddhiṃ paṭisanthāraṃ karonto āha –</p>

<p rend="hangnum" n="22:1589"><hi rend="paranum">22:1589</hi><hi rend="dot">.</hi></p>

<p rend="gatha1"> ‘‘Asassataṃ sassataṃ nu tavayidaṃ, iddhī jutī balavīriyūpapatti;</p>

<p rend="gathalast">Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.</p>

<p rend="hangnum" n="22:1590"><hi rend="paranum">22:1590</hi><hi rend="dot">.</hi></p>

<p rend="gatha1"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</p>

<p rend="gathalast">Akkhāhi me nāgarājetamatthaṃ, yatheva te laddhamidaṃ vimāna’’nti.</p>

<p rend="bodytext">Tattha <hi rend="bold">tavayida</hi>nti idaṃ tava yasajātaṃ, vimānaṃ vā asassataṃ sassatasadisaṃ, ‘‘mā kho yasaṃ nissāya pāpamakāsī’’ti iminā padena attano jīvitaṃ yācati. <hi rend="bold">Iddhī</hi>ti nāgaiddhi ca nāgajuti ca kāyabalañca cetasikavīriyañca nāgabhavane upapatti ca <pb ed="P" n="6.0316" /> yañca te idaṃ vimānaṃ, pucchāmi taṃ nāgarāja, etamatthaṃ, kathaṃ nu te idaṃ sabbaṃ laddhanti. <hi rend="bold">Adhiccaladdha</hi>nti kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ, udāhu utupariṇāmajaṃ te idaṃ, udāhu sayaṃ sahattheneva kataṃ, udāhu devehi te dinnaṃ, yatheva te idaṃ laddhaṃ, etaṃ me atthaṃ akkhāhīti.</p>

<p rend="bodytext">Taṃ <pb ed="M" n="7.0225" /> sutvā nāgarājā āha –</p>

<p rend="hangnum" n="22:1591"><hi rend="paranum">22:1591</hi><hi rend="dot">.</hi></p>

<p rend="gatha1"> ‘‘Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;</p>

<p rend="gathalast">Sakehi kammehi apāpakehi, puññehi me laddhamidaṃ vimāna’’nti.</p>

<p rend="bodytext">Tattha <hi rend="bold">apāpakehī</hi>ti alāmakehi.</p>

<p rend="bodytext">Tato mahāsatto āha –</p>

<p rend="hangnum" n="22:1592"><hi rend="paranum">22:1592</hi><hi rend="dot">.</hi></p>

<p rend="gatha1"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</p>

<p rend="gathalast">Iddhī jutī balavīriyūpapatti, idañca te nāga mahāvimāna’’nti.</p>

<p rend="bodytext">Tattha <pb ed="V" n="7.0214" /><hi rend="bold">kiṃ te vata</hi>nti nāgarāja, purimabhave tava kiṃ vataṃ ahosi, ko pana brahmacariyavāso, katarassa sucaritassevesa iddhiādiko vipākoti.</p>

<p rend="bodytext">Taṃ sutvā nāgarājā āha –</p>

<p rend="hangnum" n="22:1593"><hi rend="paranum">22:1593</hi><hi rend="dot">.</hi></p>

<p rend="gatha1"> ‘‘Ahañca bhariyā ca manussaloke, saddhā ubho dānapatī ahumhā;</p>

<p rend="gathalast">Opānabhūtaṃ me gharaṃ tadāsi, santappitā samaṇabrāhmaṇā ca.</p>

<p rend="hangnum" n="22:1594"><hi rend="paranum">22:1594</hi><hi rend="dot">.</hi></p>

<p rend="gatha1"> ‘‘Mālañca gandhañca vilepanañca, padīpiyaṃ seyyamupassayañca;</p>

<p rend="gathalast">Acchādanaṃ sāyanamannapānaṃ, sakkacca dānāni adamha tattha.</p>

<p rend="hangnum" n="22:1595"><hi rend="paranum">22:1595</hi><hi rend="dot">.</hi></p>

<p rend="gatha1"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</p>

<p rend="gathalast">Iddhī jutī balavīriyūpapatti, idañca me dhīra mahāvimāna’’nti.</p>

<p rend="bodytext">Tattha <pb ed="P" n="6.0317" /><pb ed="M" n="7.0226" /><hi rend="bold">manussaloke</hi>ti aṅgaraṭṭhe kālacampānagare. <hi rend="bold">Taṃ me vata</hi>nti taṃ sakkaccaṃ dinnadānameva mayhaṃ vattasamādānañca brahmacariyañca ahosi, tasseva sucaritassa ayaṃ iddhādiko vipākoti.</p>

<p rend="bodytext">Mahāsatto āha –</p>

<p rend="hangnum" n="22:1596"><hi rend="paranum">22:1596</hi><hi rend="dot">.</hi></p>

<p rend="gatha1"> ‘‘Evaṃ ce te laddhamidaṃ vimānaṃ, jānāsi puññānaṃ phalūpapattiṃ;</p>

<p rend="gathalast">Tasmā hi dhammaṃ cara appamatto, yathā vimānaṃ puna māvasesī’’ti.</p>

<p rend="bodytext">Tattha <hi rend="bold">jānāsī</hi>ti sace tayā dānānubhāvena taṃ laddhaṃ, evaṃ sante jānāsi nāma puññānaṃ phalañca puññaphalena nibbattaṃ upapattiñca. <hi rend="bold">Tasmā hī</hi>ti yasmā puññehi tayā idaṃ laddhaṃ, tasmā. <hi rend="bold">Puna māvasesī</hi>ti punapi yathā imaṃ nāgabhavanaṃ ajjhāvasasi, evaṃ dhammaṃ cara.</p>

<p rend="bodytext">Taṃ sutvā nāgarājā āha –</p>

<p rend="hangnum" n="22:1597"><hi rend="paranum">22:1597</hi><hi rend="dot">.</hi></p>

<p rend="gatha1"> ‘‘Nayidha <pb ed="V" n="7.0215" /> santi samaṇabrāhmaṇā ca, yesannapānāni dademu katte;</p>

<p rend="gathalast">Akkhāhi me pucchito etamatthaṃ, yathā vimānaṃ puna māvasemā’’ti.</p>

<p rend="bodytext">Mahāsatto āha –</p>

<p rend="hangnum" n="22:1598"><hi rend="paranum">22:1598</hi><hi rend="dot">.</hi></p>

<p rend="gatha1"> ‘‘Bhogī hi te santi idhūpapannā, puttā ca dārā anujīvino ca;</p>

<p rend="gathalast">Tesu tuvaṃ vacasā kammunā ca, asampaduṭṭho ca bhavāhi niccaṃ.</p>

<p rend="hangnum" n="22:1599"><hi rend="paranum">22:1599</hi><hi rend="dot">.</hi></p>

<p rend="gatha1"> ‘‘Evaṃ tuvaṃ nāga asampadosaṃ, anupālaya vacasā kammunā ca;</p>

<p rend="gathalast">Ṭhatvā idha yāvatāyukaṃ vimāne, uddhaṃ ito gacchasi devaloka’’nti.</p>

<p rend="bodytext">Tattha <pb ed="M" n="7.0227" /><hi rend="bold">bhogī</hi>ti bhogino, nāgāti attho. <hi rend="bold">Tesū</hi>ti tesu puttadārādīsu bhogīsu vācāya kammena ca niccaṃ asampaduṭṭho bhava. <hi rend="bold">Anupālayā</hi>ti evaṃ puttādīsu ceva sesasattesu ca mettacittasaṅkhātaṃ asampadosaṃ anurakkha. <hi rend="bold">Uddhaṃ ito</hi>ti ito nāgabhavanato cuto uparidevalokaṃ gamissati. Mettacittañhi dānato atirekataraṃ puññanti.</p>

<p rend="bodytext">Tato nāgarājā <pb ed="P" n="6.0318" /> mahāsattassa dhammakathaṃ sutvā ‘‘na sakkā paṇḍitena bahi papañcaṃ kātuṃ, vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ hāsento paṇḍitaṃ pesetuṃ vaṭṭatī’’ti cintetvā gāthamāha –</p>

<p rend="hangnum" n="22:1600"><hi rend="paranum">22:1600</hi><hi rend="dot">.</hi></p>

<p rend="gatha1"> ‘‘Addhā hi so socati rājaseṭṭho, tayā vinā yassa tuvaṃ sajibbo;</p>

<p rend="gathalast">Dukkhūpanītopi tayā samecca, vindeyya poso sukhamāturopī’’ti.</p>

<p rend="bodytext">Tattha <hi rend="bold">sajibbo</hi>ti sajīvo amacco. <hi rend="bold">Sameccā</hi>ti tayā saha samāgantvā. <hi rend="bold">Āturopī</hi>ti bāḷhagilānopi samāno.</p>

<p rend="bodytext">Taṃ sutvā mahāsatto nāgarājassa thutiṃ karonto itaraṃ gāthamāha –</p>

<p rend="hangnum" n="22:1601"><hi rend="paranum">22:1601</hi><hi rend="dot">.</hi></p>

<p rend="gatha1"> ‘‘Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;</p>

<p rend="gathalast">Etādisiyāsu hi āpadāsu, paññāyate mādisānaṃ viseso’’ti.</p>

<p rend="bodytext">Tattha <pb ed="V" n="7.0216" /><hi rend="bold">addhā sata</hi>nti ekaṃsena santānaṃ paṇḍitānaṃ dhammaṃ bhāsasi. <hi rend="bold">Atthapada</hi>nti hitakoṭṭhāsaṃ. <hi rend="bold">Etādisiyāsū</hi>ti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.</p>

<p rend="bodytext">Taṃ sutvā nāgarājā atirekataraṃ tuṭṭho tameva pucchanto gāthamāha –</p>

<p rend="hangnum" n="22:1602"><hi rend="paranum">22:1602</hi><hi rend="dot">.</hi></p>

<p rend="gatha1"> ‘‘Akkhāhi <pb ed="M" n="7.0228" /> no tāyaṃ mudhā nu laddho, akkhehi no tāyaṃ ajesi jūte;</p>

<p rend="gathalast">Dhammena laddho iti tāyamāha, kathaṃ nu tvaṃ hatthamimassa māgato’’ti.</p>

<p rend="bodytext">Tattha <hi rend="bold">akkhāhi no</hi>ti ācikkha amhākaṃ. <hi rend="bold">Tāya</hi>nti taṃ ayaṃ. <hi rend="bold">Mudhā nu laddho</hi>ti kiṃ nu kho mudhā amūlakeneva labhi, udāhu jūte ajesi. <hi rend="bold">Iti tāyamāhā</hi>ti ayaṃ puṇṇako ‘‘dhammena me paṇḍito laddho’’ti vadati. <hi rend="bold">Kathaṃ nu tvaṃ hatthamimassa māgato</hi>ti tvaṃ kathaṃ imassa hatthaṃ āgatosi.</p>

<p rend="bodytext">Mahāsatto āha –</p>

<p rend="hangnum" n="22:1603"><hi rend="paranum">22:1603</hi><hi rend="dot">.</hi></p>

<p rend="gatha1"> ‘‘Yo missaro tattha ahosi rājā, tamāyamakkhehi ajesi jūte;</p>

<p rend="gathalast">So <pb ed="P" n="6.0319" /> maṃ jito rājā imassadāsi, dhammena laddhosmi asāhasenā’’ti.</p>

<p rend="bodytext">Tattha <hi rend="bold">yo missaro</hi>ti yo maṃ issaro. <hi rend="bold">Imassadāsī</hi>ti imassa puṇṇakassa adāsi.</p>

<p rend="bodytext">Taṃ sutvā nāgarājā tuṭṭho ahosi. Tamatthaṃ pakāsento satthā āha –</p>

<p rend="hangnum" n="22:1604"><hi rend="paranum">22:1604</hi><hi rend="dot">.</hi></p>

<p rend="gatha1"> ‘‘Mahorago attamano udaggo, sutvāna dhīrassa subhāsitāni;</p>

<p rend="gathalast">Hatthe gahetvāna anomapaññaṃ, pāvekkhi bhariyāya tadā sakāse.</p>

<p rend="hangnum" n="22:1605"><hi rend="paranum">22:1605</hi><hi rend="dot">.</hi></p>

<p rend="gatha1"> ‘‘Yena tvaṃ vimale paṇḍu, yena bhattaṃ na ruccati;</p>

<p rend="gathalast">Na ca metādiso vaṇṇo, ayameso tamonudo.</p>

<p rend="hangnum" n="22:1606"><hi rend="paranum">22:1606</hi><hi rend="dot">.</hi></p>

<p rend="gatha1"> ‘‘Yassa <pb ed="V" n="7.0217" /> te hadayenattho, āgatāyaṃ pabhaṅkaro;</p>

<p rend="gathalast">Tassa vākyaṃ nisāmehi, dullabhaṃ dassanaṃ punā’’ti.</p>

<p rend="bodytext">Tattha <pb ed="M" n="7.0229" /><hi rend="bold">pāvekkhī</hi>ti paviṭṭho. <hi rend="bold">Yenā</hi>ti bhadde vimale, yena kāraṇena tvaṃ paṇḍu ceva, na ca te bhattaṃ ruccati. <hi rend="bold">Na ca metādiso vaṇṇo</hi>ti pathavitale vā devaloke vā na ca tādiso vaṇṇo aññassa kassaci atthi, yādiso etassa guṇavaṇṇo patthaṭo. <hi rend="bold">Ayameso tamonudo</hi>ti yaṃ nissāya tava dohaḷo uppanno, ayameva so sabbalokassa tamonudo. <hi rend="bold">Punā</hi>ti puna etassa dassanaṃ nāma dullabhanti vadati.</p>

<p rend="bodytext">Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –</p>

<p rend="hangnum" n="22:1607"><hi rend="paranum">22:1607</hi><hi rend="dot">.</hi></p>

<p rend="gatha1"> ‘‘Disvāna taṃ vimalā bhūripaññaṃ, dasaṅgulī añjaliṃ paggahetvā;</p>

<p rend="gathalast">Haṭṭhena bhāvena patītarūpā, iccabravi kurūnaṃ kattuseṭṭha’’nti.</p>

<p rend="bodytext">Tattha <hi rend="bold">haṭṭhena bhāvenā</hi>ti pahaṭṭhena cittena. <hi rend="bold">Patītarūpā</hi>ti somanassajātā.</p>

<p rend="bodytext">Ito paraṃ vimalāya ca mahāsattassa ca vacanappaṭivacanagāthā –</p>

<p rend="hangnum" n="22:1608"><hi rend="paranum">22:1608</hi><hi rend="dot">.</hi></p>

<p rend="gatha1"> ‘‘Adiṭṭhapubbaṃ disvāna, macco maccubhayaṭṭito;</p>

<p rend="gathalast">Byamhito nābhivādesi, nayidaṃ paññavatāmiva.</p>

<p rend="hangnum" n="22:1609"><hi rend="paranum">22:1609</hi><hi rend="dot">.</hi></p>

<p rend="gatha1"> ‘‘Na camhi byamhito nāgi, na ca maccubhayaṭṭito;</p>

<p rend="gathalast">Na vajjho abhivādeyya, vajjhaṃ vā nābhivādaye.</p>

<p rend="hangnum" n="22:1610"><hi rend="paranum">22:1610</hi><hi rend="dot">.</hi></p>

<p rend="gatha1"> ‘‘Kathaṃ no abhivādeyya, abhivādāpayetha ve;</p>

<p rend="gathalast">Yaṃ naro hantumiccheyya, taṃ kammaṃ nupapajjati.</p>

<p rend="hangnum" n="22:1611"><hi rend="paranum">22:1611</hi><hi rend="dot">.</hi></p>

<p rend="gatha1"> ‘‘Evametaṃ yathā brūsi, saccaṃ bhāsasi paṇḍita;</p>

<p rend="gathalast">Na vajjho abhivādeyya, vajjhaṃ vā nābhivādaye.</p>

<p rend="hangnum" n="22:1612"><hi rend="paranum">22:1612</hi><hi rend="dot">.</hi></p>

<p rend="gatha1"> ‘‘Kathaṃ <pb ed="V" n="7.0218" /><pb ed="P" n="6.0320" /> no abhivādeyya, abhivādāpayetha ve;</p>

<p rend="gathalast">Yaṃ naro hantumiccheyya, taṃ kammaṃ nupapajjati.</p>

<p rend="hangnum" n="22:1613"><hi rend="paranum">22:1613</hi><hi rend="dot">.</hi></p>

<p rend="gatha1"> ‘‘Asassataṃ sassataṃ nu tavayidaṃ, iddhī jutī balavīriyūpapatti;</p>

<p rend="gathalast">Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.</p>

<p rend="hangnum" n="22:1614"><hi rend="paranum">22:1614</hi><hi rend="dot">.</hi></p>

<p rend="gatha1"> ‘‘Adhiccaladdhaṃ <pb ed="M" n="7.0230" /> pariṇāmajaṃ te, sayaṃkataṃ udāhu devehi dinnaṃ;</p>

<p rend="gathalast">Akkhāhi me nāgakaññetamatthaṃ, yatheva te laddhamidaṃ vimānaṃ.</p>

<p rend="hangnum" n="22:1615"><hi rend="paranum">22:1615</hi><hi rend="dot">.</hi></p>

<p rend="gatha1"> ‘‘Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;</p>

<p rend="gathalast">Sakehi kammehi apāpakehi, puññehi me laddhamidaṃ vimānaṃ.</p>

<p rend="hangnum" n="22:1616"><hi rend="paranum">22:1616</hi><hi rend="dot">.</hi></p>

<p rend="gatha1"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</p>

<p rend="gathalast">Iddhī jutī balavīriyūpapatti, idañca te nāgi mahāvimānaṃ.</p>

<p rend="hangnum" n="22:1617"><hi rend="paranum">22:1617</hi><hi rend="dot">.</hi></p>

<p rend="gatha1"> ‘‘Ahañca kho sāmiko cāpi mayhaṃ, saddhā ubho dānapatī ahumhā;</p>

<p rend="gathalast">Opānabhūtaṃ me gharaṃ tadāsi, santappitā samaṇabrāhmaṇā ca.</p>

<p rend="hangnum" n="22:1618"><hi rend="paranum">22:1618</hi><hi rend="dot">.</hi></p>

<p rend="gatha1"> ‘‘Mālañca gandhañca vilepanañca, padīpiyaṃ seyyamupassayañca;</p>

<p rend="gathalast">Acchādanaṃ sāyanamannapānaṃ, sakkacca dānāni adamha tattha.</p>

<p rend="hangnum" n="22:1619"><hi rend="paranum">22:1619</hi><hi rend="dot">.</hi></p>

<p rend="gatha1"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</p>

<p rend="gathalast">Iddhī jutī balavīriyūpapatti, idañca me dhīra mahāvimānaṃ.</p>

<p rend="hangnum" n="22:1620"><hi rend="paranum">22:1620</hi><hi rend="dot">.</hi></p>

<p rend="gatha1"> ‘‘Evaṃ <pb ed="P" n="6.0321" /> ce te laddhamidaṃ vimānaṃ, jānāsi puññānaṃ phalūpapattiṃ;</p>

<p rend="gathalast">Tasmā hi dhammaṃ cara appamattā, yathā vimānaṃ puna māvasesi.</p>

<p rend="hangnum" n="22:1621"><hi rend="paranum">22:1621</hi><hi rend="dot">.</hi></p>

<p rend="gatha1"> ‘‘Nayidha <pb ed="M" n="7.0231" /> santi samaṇabrāhmaṇā ca, yesannapānāni dademu katte;</p>

<p rend="gathalast">Akkhāhi me pucchito etamatthaṃ, yathā vimānaṃ puna māvasema.</p>

<p rend="hangnum" n="22:1622"><hi rend="paranum">22:1622</hi><hi rend="dot">.</hi></p>

<p rend="gatha1"> ‘‘Bhogī <pb ed="V" n="7.0219" /> hi te santi idhūpapannā, puttā ca dārā anujīvino ca;</p>

<p rend="gathalast">Tesu tuvaṃ vacasā kammunā ca, asampaduṭṭhā ca bhavāhi niccaṃ.</p>

<p rend="hangnum" n="22:1623"><hi rend="paranum">22:1623</hi><hi rend="dot">.</hi></p>

<p rend="gatha1"> ‘‘Evaṃ tuvaṃ nāgi asampadosaṃ, anupālaya vacasā kammunā ca;</p>

<p rend="gathalast">Ṭhatvā idha yāvatāyukaṃ vimāne, uddhaṃ ito gacchasi devalokaṃ.</p>

<p rend="hangnum" n="22:1624"><hi rend="paranum">22:1624</hi><hi rend="dot">.</hi></p>

<p rend="gatha1"> ‘‘Addhā hi so socati rājaseṭṭho, tayā vinā yassa tuvaṃ sajibbo;</p>

<p rend="gathalast">Dukkhūpanītopi tayā samecca, vindeyya poso sukhamāturopi.</p>

<p rend="hangnum" n="22:1625"><hi rend="paranum">22:1625</hi><hi rend="dot">.</hi></p>

<p rend="gatha1"> ‘‘Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;</p>

<p rend="gathalast">Etādisiyāsu hi āpadāsu, paññāyate mādisānaṃ viseso.</p>

<p rend="hangnum" n="22:1626"><hi rend="paranum">22:1626</hi><hi rend="dot">.</hi></p>

<p rend="gatha1"> ‘‘Akkhāhi no tāyaṃ mudhā nu laddho, akkhehi no tāyaṃ ajesi jūte;</p>

<p rend="gathalast">Dhammena laddho iti tāyamāha, kathaṃ nu tvaṃ hatthamimassa māgato.</p>

<p rend="hangnum" n="22:1627"><hi rend="paranum">22:1627</hi><hi rend="dot">.</hi></p>

<p rend="gatha1"> ‘‘Yo missaro tattha ahosi rājā, tamāyamakkhehi ajesi jūte;</p>

<p rend="gathalast">So <pb ed="P" n="6.0322" /> maṃ jito rājā imassadāsi, dhammena laddhosmi asāhasenā’’ti.</p>

<p rend="bodytext">Imāsaṃ gāthānaṃ attho heṭṭhā vuttanayeneva veditabbo.</p>

<p rend="bodytext">Mahāsattassa <pb ed="M" n="7.0232" /> vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṃ bhojesi. Mahāsatto bhuttabhojano alaṅkatāsanaṃ paññāpetvā alaṅkatadhammāsane nisīditvā buddhalīlāya dhammaṃ desesi. Tamatthaṃ pakāsento satthā āha –</p>

<p rend="hangnum" n="22:1628"><hi rend="paranum">22:1628</hi><hi rend="dot">.</hi></p>

<p rend="gatha1"> ‘‘Yatheva varuṇo nāgo, pañhaṃ pucchittha paṇḍitaṃ;</p>

<p rend="gathalast">Tatheva nāgakaññāpi, pañhaṃ pucchittha paṇḍitaṃ.</p>

<p rend="hangnum" n="22:1629"><hi rend="paranum">22:1629</hi><hi rend="dot">.</hi></p>

<p rend="gatha1"> ‘‘Yatheva varuṇaṃ nāgaṃ, dhīro tosesi pucchito;</p>

<p rend="gathalast">Tatheva nāgakaññampi, dhīro tosesi pucchito.</p>

<p rend="hangnum" n="22:1630"><hi rend="paranum">22:1630</hi><hi rend="dot">.</hi></p>

<p rend="gatha1"> ‘‘Ubhopi <pb ed="V" n="7.0220" /> te attamane viditvā, mahoragaṃ nāgakaññañca dhīro;</p>

<p rend="gathalast">Achambhī abhīto alomahaṭṭho, iccabravi varuṇaṃ nāgarājānaṃ.</p>

<p rend="hangnum" n="22:1631"><hi rend="paranum">22:1631</hi><hi rend="dot">.</hi></p>

<p rend="gatha1"> ‘‘Mā rodhayi nāga āyāhamasmi, yena tavattho idaṃ sarīraṃ;</p>

<p rend="gathalast">Hadayena maṃsena karohi kiccaṃ, sayaṃ karissāmi yathāmati te’’ti.</p>

<p rend="bodytext">Tattha <hi rend="bold">achambhī</hi>ti nikkampo. <hi rend="bold">Alomahaṭṭho</hi>ti bhayena ahaṭṭhalomo. <hi rend="bold">Iccabravī</hi>ti vīmaṃsanavasena iti abravi. <hi rend="bold">Mā rodhayī</hi>ti ‘‘mittadubbhikammaṃ karomī’’ti mā bhāyi, ‘‘kathaṃ nu kho imaṃ idāni māressāmī’’ti vā mā cintayi. <hi rend="bold">Nāgā</hi>ti varuṇaṃ ālapati. <hi rend="bold">Āyāhamasmī</hi>ti āyo ahaṃ asmi, ayameva vā pāṭho. <hi rend="bold">Sayaṃ karissāmī</hi>ti sace tvaṃ ‘‘imassa santike idāni dhammo me suto’’ti maṃ māretuṃ na visahasi, ahameva yathā tava ajjhāsayo, tathā sayaṃ karissāmīti.</p>

<p rend="bodytext">Nāgarājā <pb ed="M" n="7.0233" /> āha –</p>

<p rend="hangnum" n="22:1632"><hi rend="paranum">22:1632</hi><hi rend="dot">.</hi></p>

<p rend="gatha1"> ‘‘Paññā have hadayaṃ paṇḍitānaṃ, te tyamha paññāya mayaṃ sutuṭṭhā;</p>

<p rend="gathalast">Anūnanāmo labhatajja dāraṃ, ajjeva taṃ kuruyo pāpayātū’’ti.</p>

<p rend="bodytext">Tattha <hi rend="bold">te tyamhā</hi>ti te mayaṃ tava paññāya sutuṭṭhā. <hi rend="bold">Anūnanāmo</hi>ti sampuṇṇanāmo puṇṇako yakkhasenāpati. <hi rend="bold">Labhatajja dāra</hi>nti labhatu ajja dāraṃ, dadāmi assa dhītaraṃ irandhatiṃ. <hi rend="bold">Pāpayātū</hi>ti ajjeva taṃ kururaṭṭhaṃ puṇṇako pāpetu.</p>

<p rend="bodytext">Evañca <pb ed="P" n="6.0323" /> pana vatvā varuṇo nāgarājā irandhatiṃ puṇṇakassa adāsi. So taṃ labhitvā tuṭṭhacitto mahāsattena saddhiṃ sallapi. Tamatthaṃ pakāsento satthā āha –</p>

<p rend="hangnum" n="22:1633"><hi rend="paranum">22:1633</hi><hi rend="dot">.</hi></p>

<p rend="gatha1"> ‘‘Sa puṇṇako attamano udaggo, irandhatiṃ nāgakaññaṃ labhitvā;</p>

<p rend="gathalast">Haṭṭhena bhāvena patītarūpo, iccabravi kurūnaṃ kattuseṭṭhaṃ.</p>

<p rend="hangnum" n="22:1634"><hi rend="paranum">22:1634</hi><hi rend="dot">.</hi></p>

<p rend="gatha1"> ‘‘Bhariyāya maṃ tvaṃ akari samaṅgiṃ, ahañca te vidhura karomi kiccaṃ;</p>

<p rend="gathalast">Idañca te maṇiratanaṃ dadāmi, ajjeva taṃ kuruyo pāpayāmī’’ti.</p>

<p rend="bodytext">Tattha <pb ed="V" n="7.0221" /><hi rend="bold">maṇiratana</hi>nti paṇḍita, ahaṃ tava guṇesu pasanno arahāmi tava anucchavikaṃ kiccaṃ kātuṃ, tasmā imañca te cakkavattiparibhogaṃ maṇiratanaṃ demi, ajjeva taṃ indapatthaṃ pāpemīti.</p>

<p rend="bodytext">Atha mahāsatto tassa thutiṃ karonto itaraṃ gāthamāha –</p>

<p rend="hangnum" n="22:1635"><hi rend="paranum">22:1635</hi><hi rend="dot">.</hi></p>

<p rend="gatha1"> ‘‘Ajeyyamesā tava hotu metti, bhariyāya kaccāna piyāya saddhiṃ;</p>

<p rend="gathalast">Ānandi vitto sumano patīto, datvā maṇiṃ mañca nayindapattha’’nti.</p>

<p rend="bodytext">Tattha <pb ed="M" n="7.0234" /><hi rend="bold">ajeyyamesā</hi>ti esā tava bhariyāya saddhiṃ piyasaṃvāsametti ajeyyā hotu. ‘‘Ānandi vitto’’tiādīhi pītisamaṅgibhāvamevassa vadati. <hi rend="bold">Nayindapattha</hi>nti naya indapatthaṃ.</p>

<p rend="bodytext">Taṃ sutvā puṇṇako tathā akāsi. Tena vuttaṃ –</p>

<p rend="hangnum" n="22:1636"><hi rend="paranum">22:1636</hi><hi rend="dot">.</hi></p>

<p rend="gatha1"> ‘‘Sa puṇṇako kurūnaṃ kattuseṭṭhaṃ, nisīdayī purato āsanasmiṃ;</p>

<p rend="gathalast">Ādāya kattāramanomapaññaṃ, upānayī nagaraṃ indapatthaṃ.</p>

<p rend="hangnum" n="22:1637"><hi rend="paranum">22:1637</hi><hi rend="dot">.</hi></p>

<p rend="gatha1"> ‘‘Mano manussassa yathāpi gacche, tatopissa khippataraṃ ahosi;</p>

<p rend="gathalast">Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.</p>

<p rend="hangnum" n="22:1638"><hi rend="paranum">22:1638</hi><hi rend="dot">.</hi></p>

<p rend="gatha1"> ‘‘Etindapatthaṃ <pb ed="P" n="6.0324" /> nagaraṃ padissati, rammāni ca ambavanāni bhāgaso;</p>

<p rend="gathalast">Ahañca bhariyāya samaṅgibhūto, tuvañca pattosi sakaṃ niketa’’nti.</p>

<p rend="bodytext">Tattha <hi rend="bold">yathāpi gacche</hi>ti mano nāma kiñcāpi na gacchati, dūre ārammaṇaṃ gaṇhanto pana gatoti vuccati, tasmā manassa ārammaṇaggahaṇatopi khippataraṃ tassa manomayasindhavassa gamanaṃ ahosīti evamettha attho daṭṭhabbo. <hi rend="bold">Etindapattha</hi>nti assapiṭṭhe nisinnoyevassa dassento evamāha. <hi rend="bold">Sakaṃ niketa</hi>nti tvañca attano nivesanaṃ sampattoti āha.</p>

<p rend="bodytext">Tasmiṃ pana divase paccūsakāle rājā supinaṃ addasa. Evarūpo supino ahosi – rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho <pb ed="V" n="7.0222" /> ṭhito. Mahājano tassa sakkāraṃ katvā añjaliṃ paggayha namassamāno <pb ed="M" n="7.0235" /> aṭṭhāsi. Atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya gantvā puna taṃ āharitvā pakatiṭṭhāneyeva ṭhapetvā pakkāmīti. Rājā taṃ supinaṃ pariggaṇhanto ‘‘mahārukkho viya na añño koci, vidhurapaṇḍito. Mahājanassa paridevantasseva taṃ samūlaṃ chinditvā ādāya gatapuriso viya na añño koci, paṇḍitaṃ gahetvā gatamāṇavo. Puna taṃ āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya dvāre ṭhapetvā pakkamissati. Addhā ajja mayaṃ paṇḍitaṃ passissāmā’’ti sanniṭṭhānaṃ katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape dhammāsanaṃ paññāpetvā ekasatarājaamaccagaṇanagaravāsijānapadaparivuto ‘‘ajja tumhe paṇḍitaṃ passissatha, mā socitthā’’ti mahājanaṃ assāsetvā paṇḍitassa āgamanaṃ olokento dhammasabhāyaṃ nisīdi. Amaccādayopi nisīdiṃsu. Tasmiṃ khaṇe puṇṇakopi paṇḍitaṃ otāretvā dhammasabhāya dvāre parisamajjheyeva ṭhapetvā irandhatiṃ ādāya devanagarameva gato. Tamatthaṃ <pb ed="P" n="6.0325" /> pakāsento satthā āha –</p>

<p rend="hangnum" n="22:1639"><hi rend="paranum">22:1639</hi><hi rend="dot">.</hi></p>

<p rend="gatha1"> ‘‘Na puṇṇako kurūnaṃ kattuseṭṭhaṃ, oropiya dhammasabhāya majjhe;</p>

<p rend="gathalast">Ājaññamāruyha anomavaṇṇo, pakkāmi vehāyasamantalikkhe.</p>

<p rend="hangnum" n="22:1640"><hi rend="paranum">22:1640</hi><hi rend="dot">.</hi></p>

<p rend="gatha1"> ‘‘Taṃ disvā rājā paramappatīto, uṭṭhāya bāhāhi palissajitvā;</p>

<p rend="gathalast">Avikampayaṃ dhammasabhāya majjhe, nisīdayī pamukhamāsanasmi’’nti.</p>

<p rend="bodytext">Tattha <hi rend="bold">anomavaṇṇo</hi>ti ahīnavaṇṇo uttamavaṇṇo. <hi rend="bold">Avikampaya</hi>nti bhikkhave, so rājā paṇḍitaṃ palissajitvā mahājanamajjhe avikampanto anolīyantoyeva hatthe gahetvā attano abhimukhaṃ katvā alaṅkatadhammāsane nisīdāpesi.</p>

<p rend="bodytext">Atha <pb ed="M" n="7.0236" /> rājā tena saddhiṃ sammoditvā madhurapaṭisanthāraṃ karonto gāthamāha –</p>

<p rend="hangnum" n="22:1641"><hi rend="paranum">22:1641</hi><hi rend="dot">.</hi></p>

<p rend="gatha1"> ‘‘Tvaṃ no vinetāsi rathaṃva naddhaṃ, nandanti taṃ kuruyo dassanena;</p>

<p rend="gathalast">Akkhāhi me pucchito etamatthaṃ, kathaṃ pamokkho ahu māṇavassā’’ti.</p>

<p rend="bodytext">Tattha <pb ed="V" n="7.0223" /><hi rend="bold">naddha</hi>nti yathā naddhaṃ rathaṃ sārathi vineti, evaṃ tvaṃ amhākaṃ kāraṇena nayena hitakiriyāsu vinetā. <hi rend="bold">Nandanti ta</hi>nti taṃ disvāva ime kururaṭṭhavāsino tava dassanena nandanti. <hi rend="bold">Māṇavassā</hi>ti māṇavassa santikā kathaṃ tava pamokkho ahosi? Yo vā taṃ muñcantassa māṇavassa pamokkho, so kena kāraṇena ahosīti attho.</p>

<p rend="bodytext">Mahāsatto āha –</p>

<p rend="hangnum" n="22:1642"><hi rend="paranum">22:1642</hi><hi rend="dot">.</hi></p>

<p rend="gatha1"> ‘‘Yaṃ māṇavotyābhivadī janinda, na so manusso naravīraseṭṭha;</p>

<p rend="gathalast">Yadi te suto puṇṇako nāma yakkho, rañño kuverassa hi so sajibbo.</p>

<p rend="hangnum" n="22:1643"><hi rend="paranum">22:1643</hi><hi rend="dot">.</hi></p>

<p rend="gatha1"> ‘‘Bhūmindharo varuṇo nāma nāgo, brahā sucī vaṇṇabalūpapanno;</p>

<p rend="gathalast">Tassānujaṃ dhītaraṃ kāmayāno, irandhatī nāma sā nāgakaññā.</p>

<p rend="hangnum" n="22:1644"><hi rend="paranum">22:1644</hi><hi rend="dot">.</hi></p>

<p rend="gatha1"> ‘‘Tassā <pb ed="P" n="6.0326" /> sumajjhāya piyāya hetu, patārayittha maraṇāya mayhaṃ;</p>

<p rend="gathalast">So ceva bhariyāya samaṅgibhūto, ahañca anuññāto maṇi ca laddho’’ti.</p>

<p rend="bodytext">Tattha <hi rend="bold">yaṃ māṇavotyābhivadī</hi>ti janinda yaṃ tvaṃ ‘‘māṇavo’’ti abhivadasi. <hi rend="bold">Bhūmindharo</hi>ti bhūmindharanāgabhavanavāsī. <hi rend="bold">Sā nāgakaññā</hi>ti yaṃ nāgakaññaṃ so patthayamāno mama maraṇāya patārayi cittaṃ pavattesi, sā nāgakaññā <pb ed="M" n="7.0237" /> irandhatī nāma. <hi rend="bold">Piyāya hetū</hi>ti mahārāja, so hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ gato vimalāya nāma deviyā taṃ maṇiṃ adisvā ‘‘deva, kuhiṃ maṇī’’ti pucchito mama dhammakathikabhāvaṃ vaṇṇesi. Sā mayhaṃ dhammakathaṃ sotukāmā hutvā mama hadaye dohaḷaṃ uppādesi. Nāgarājā duggahitena pana dhītaraṃ irandhatiṃ āha – ‘‘mātā, te vidhurassa hadayamaṃse dohaḷinī, tassa hadayamaṃsaṃ āharituṃ samatthaṃ sāmikaṃ pariyesāhī’’ti. Sā pariyesantī vessavaṇassa bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ nesi. Atha naṃ so ‘‘vidhurapaṇḍitassa hadayamaṃsaṃ āharituṃ sakkonto irandhatiṃ labhissasī’’ti āha. Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ jūtaṃ kīḷitvā maṃ jinitvā labhi. Ahañca mama nivesane tīhaṃ vasāpetvā mahantaṃ sakkāraṃ akāsiṃ. Sopi maṃ assavāladhiṃ gāhāpetvā himavante rukkhesu ca pabbatesu ca pothetvā māretuṃ asakkonto sattame vātakkhandhe verambhavātamukhe ca pakkhanditvā anupubbena saṭṭhiyojanubbedhe <pb ed="V" n="7.0224" /> kāḷāgirimatthake ṭhapetvā sīhavesādivasena idañcidañca rūpaṃ katvāpi māretuṃ asakkonto mayā attano māraṇakāraṇaṃ puṭṭho ācikkhi. Athassāhaṃ sādhunaradhamme kathesiṃ. Taṃ sutvā pasannacitto maṃ idha ānetukāmo ahosi.</p>

<p rend="bodytext">Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ. Tato nāgarājā ca vimalā ca sabbanāgaparisā ca pasīdiṃsu. Nāgarājā tattha mayā chāhaṃ vutthakāle irandhatiṃ puṇṇakassa <pb ed="P" n="6.0327" /> adāsi. So taṃ labhitvā pasannacitto hutvā maṃ maṇiratanena pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe otāretvā irandhatiṃ ādāya attano nagarameva gato. Evaṃ, mahārāja, so puṇṇako tassā sumajjhāya piyāya hetu patārayittha maraṇāya mayhaṃ. Athevaṃ maṃ nissāya so ceva bhariyāya samaṅgibhūto, mama dhammakathaṃ sutvā pasannena nāgarājena ahañca anuññāto, tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha, deva, imaṃ maṇinti rañño ratanaṃ adāsi.</p>

<p rend="bodytext">Tato <pb ed="M" n="7.0238" /> rājā paccūsakāle attanā diṭṭhasupinaṃ nagaravāsīnaṃ kathetukāmo ‘‘bhonto, nagaravāsino ajja mayā diṭṭhasupinaṃ suṇāthā’’ti vatvā āha –</p>

<p rend="hangnum" n="22:1645"><hi rend="paranum">22:1645</hi><hi rend="dot">.</hi></p>

<p rend="gatha1"> ‘‘Rukkho hi mayhaṃ padvāre sujāto, paññākkhandho sīlamayassa sākhā;</p>

<p rend="gathalast">Atthe ca dhamme ca ṭhito nipāko, gavapphalo hatthigavāssachanno.</p>

<p rend="hangnum" n="22:1646"><hi rend="paranum">22:1646</hi><hi rend="dot">.</hi></p>

<p rend="gatha1"> ‘‘Naccagītatūriyābhinādite, ucchijja senaṃ puriso ahāsi;</p>

<p rend="gathalast">So no ayaṃ āgato sanniketaṃ, rukkhassimassāpacitiṃ karotha.</p>

<p rend="hangnum" n="22:1647"><hi rend="paranum">22:1647</hi><hi rend="dot">.</hi></p>

<p rend="gatha1"> ‘‘Ye keci vittā mama paccayena, sabbeva te pātukarontu ajja;</p>

<p rend="gathalast">Tibbāni katvāna upāyanāni, rukkhassimassāpacitiṃ karotha.</p>

<p rend="hangnum" n="22:1648"><hi rend="paranum">22:1648</hi><hi rend="dot">.</hi></p>

<p rend="gatha1"> ‘‘Ye keci baddhā mama atthi raṭṭhe, sabbeva te bandhanā mocayantu;</p>

<p rend="gathalast">Yathevayaṃ bandhanasmā pamutto, evamete muñcare bandhanasmā.</p>

<p rend="hangnum" n="22:1649"><hi rend="paranum">22:1649</hi><hi rend="dot">.</hi></p>

<p rend="gatha1"> ‘‘Unnaṅgalā <pb ed="V" n="7.0225" /><pb ed="P" n="6.0328" /> māsamimaṃ karontu, maṃsodanaṃ brāhmaṇā bhakkhayantu;</p>

<p rend="gathalast">Amajjapā majjarahā pivantu, puṇṇāhi thālāhi palissutāhi.</p>

<p rend="hangnum" n="22:1650"><hi rend="paranum">22:1650</hi><hi rend="dot">.</hi></p>

<p rend="gatha1"> ‘‘Mahāpathaṃ nicca samavhayantu, tibbañca rakkhaṃ vidahantu raṭṭhe;</p>

<p rend="gathalast">Yathāññamaññaṃ na viheṭhayeyyuṃ, rukkhassimassāpacitiṃ karothā’’ti.</p>

<p rend="bodytext">Tattha <pb ed="M" n="7.0239" /><hi rend="bold">sīlamayassa sākhā</hi>ti etassa rukkhassa sīlamayā sākhā. <hi rend="bold">Atthe ca dhammecā</hi>ti vaddhiyañca sabhāve ca. <hi rend="bold">Ṭhito nipāko</hi>ti so paññāmayarukkho patiṭṭhito. <hi rend="bold">Gavapphalo</hi>ti pañcavidhagorasaphalo. <hi rend="bold">Hatthigavāssachanno</hi>ti alaṅkatahatthigavāssehi sañchanno. <hi rend="bold">Naccagītatūriyābhinādite</hi>ti atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite. <hi rend="bold">Ucchijja senaṃ puriso ahāsī</hi>ti eko kaṇhapuriso āgantvā taṃ rukkhaṃ ucchijja parivāretvā ṭhitaṃ senaṃ palāpetvā ahāsi gahetvā gato. Puna so rukkho āgantvā amhākaṃ nivesanadvārayeva ṭhito. So no ayaṃ rukkhasadiso paṇḍito sanniketaṃ āgato. Idāni sabbeva tumhe rukkhassa imassa apacitiṃ karotha, mahāsakkāraṃ pavattetha.</p>

<p rend="bodytext"><hi rend="bold">Mama paccayenā</hi>ti ambho, amaccā ye keci maṃ nissāya laddhena yasena <hi rend="bold">vittā</hi> tuṭṭhacittā, te sabbe attano vittaṃ pātukarontu. <hi rend="bold">Tibbānī</hi>ti bahalāni mahantāni. <hi rend="bold">Upāyanānī</hi>ti paṇṇākāre. <hi rend="bold">Ye kecī</hi>ti antamaso kīḷanatthāya baddhe migapakkhino upādāya. <hi rend="bold">Muñcare</hi>ti muñcantu. <hi rend="bold">Unnaṅgalā māsamimaṃ karontū</hi>ti imaṃ māsaṃ kasananaṅgalāni ussāpetvā ekamante ṭhapetvā nagare bheriṃ carāpetvā sabbeva manussā mahāchaṇaṃ karontu. <hi rend="bold">Bhakkhayantū</hi>ti bhuñjantu. <hi rend="bold">Amajjapā</hi>ti ettha <hi rend="bold">a</hi>-kāro nipātamattaṃ, majjapā purisā majjarahā attano attano āpānaṭṭhānesu nisinnā pivantūti attho. <hi rend="bold">Puṇṇāhi thālāhī</hi>ti puṇṇehi thālehi. <hi rend="bold">Palissutāhī</hi>ti atipuṇṇattā paggharamānehi. <hi rend="bold">Mahāpathaṃ nicca samavhayantū</hi>ti antonagare alaṅkatamahāpathaṃ rājamaggaṃ nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho. <hi rend="bold">Tibba</hi>nti gāḷhaṃ. <hi rend="bold">Yathā</hi>ti yathā rakkhassa susaṃvihitattā unnaṅgalā hutvā rukkhassimassa apacitiṃ karontā aññamaññaṃ na viheṭhayeyyuṃ, evaṃ rakkhaṃ saṃvidahantūti attho.</p>

<p rend="bodytext">Evaṃ raññā vutte –</p>

<p rend="hangnum" n="22:1651"><hi rend="paranum">22:1651</hi><hi rend="dot">.</hi></p>

<p rend="gatha1"> ‘‘Orodhā <pb ed="V" n="7.0226" /> ca kumārā ca, vesiyānā ca brāhmaṇā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:1652"><hi rend="paranum">22:1652</hi><hi rend="dot">.</hi></p>

<p rend="gatha1"> ‘‘Hatthārohā <pb ed="M" n="7.0240" /> anīkaṭṭhā, rathikā pattikārakā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:1653"><hi rend="paranum">22:1653</hi><hi rend="dot">.</hi></p>

<p rend="gatha1"> ‘‘Samāgatā <pb ed="P" n="6.0329" /> jānapadā, negamā ca samāgatā;</p>

<p rend="gathalast">Bahuṃ annañca pānañca, paṇḍitassābhihārayuṃ.</p>

<p rend="hangnum" n="22:1654"><hi rend="paranum">22:1654</hi><hi rend="dot">.</hi></p>

<p rend="gatha1"> ‘‘Bahujano pasannosi, disvā paṇḍitamāgate;</p>

<p rend="gathalast">Paṇḍitamhi anuppatte, celukkhepo pavattathā’’ti.</p>

<p rend="bodytext">Tattha <hi rend="bold">abhihārayu</hi>nti evaṃ raññā āṇattā mahāchaṇaṃ paṭiyādetvā sabbe satte bandhanā mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca pānañca paṇḍitassa pesesuṃ. <hi rend="bold">Paṇḍitamāgate</hi>ti paṇḍite āgate taṃ paṇḍitaṃ disvā bahujano pasanno ahosi.</p>

<p rend="bodytext">Chaṇo māsena osānaṃ agamāsi. Tato mahāsatto buddhakiccaṃ sādhento viya mahājanassa dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne saggaparāyaṇo ahosi. Rājānaṃ ādiṃ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṃ pūrayiṃsu.</p>

<p rend="bodytext">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato paññāsampanno upāyakusaloyevā’’ti vatvā jātakaṃ samodhānesi – ‘‘tadā paṇḍitassa mātāpitaro mahārājakulāni ahesuṃ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā sāriputto, supaṇṇarājā moggallāno, sakko anuruddho, dhanañcayakorabyarājā ānando, puṇṇako channo, parisā buddhaparisā, vidhurapaṇḍito pana ahameva sammāsambuddho ahosi’’nti.</p>

<p rend="centre">Vidhurajātakavaṇṇanā navamā.</p>

<p rend="title">(547) 10. Vessantarajātakavaṇṇanā</p>

<p rend="centre">Dasavarakathāvaṇṇanā</p>

<p rend="bodytext"><hi rend="bold">Phussatī</hi><pb ed="V" n="7.0227" /><pb ed="P" n="6.0479" /><pb ed="M" n="7.0241" /><hi rend="bold">varavaṇṇābhe</hi>ti idaṃ satthā kapilavatthuṃ upanissāya nigrodhārāme viharanto pokkharavassaṃ ārabbha kathesi. Yadā hi satthā pavattitavaradhammacakko anukkamena rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto paṭhamagamanena kapilavatthuṃ agamāsi, tadā sakyarājāno ‘‘mayaṃ amhākaṃ ñātiseṭṭhaṃ passissāmā’’ti sannipatitvā bhagavato vasanaṭṭhānaṃ vīmaṃsamānā ‘‘nigrodhasakkassārāmo ramaṇīyo’’ti sallakkhetvā tattha sabbaṃ paṭijagganavidhiṃ katvā gandhapupphādihatthā paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu, tato rājakumāre ca rājakumārikāyo ca. Tesaṃ antarā sāmaṃ gandhapupphacuṇṇādīhi satthāraṃ pūjetvā bhagavantaṃ gahetvā nigrodhārāmameva agamiṃsu. Tattha bhagavā vīsatisahassakhīṇāsavaparivuto paññattavarabuddhāsane nisīdi. Tadā hi sākiyā mānajātikā mānatthaddhā. Te ‘‘ayaṃ siddhatthakumāro amhehi daharataro, amhākaṃ kaniṭṭho bhāgineyyo putto nattā’’ti cintetvā daharadahare rājakumāre ca rājakumārikāyo ca āhaṃsu ‘‘tumhe bhagavantaṃ vandatha, mayaṃ tumhākaṃ piṭṭhito nisīdissāmā’’ti.</p>

<p rend="bodytext">Tesu evaṃ avanditvā nisinnesu bhagavā tesaṃ ajjhāsayaṃ oloketvā ‘‘na maṃ ñātayo vandanti, handa idāneva vandāpessāmī’’ti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi. Rājā suddhodano taṃ acchariyaṃ disvā āha ‘‘bhante, tumhākaṃ jātadivase kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite disvā ahaṃ tumhākaṃ pāde vandiṃ, ayaṃ me paṭhamavandanā. Punapi vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ <pb ed="M" n="7.0242" /> disvāpi ahaṃ tumhākaṃ pāde vandiṃ, ayaṃ me dutiyavandanā. Idāni imaṃ adiṭṭhapubbaṃ pāṭihāriyaṃ <pb ed="V" n="7.0228" /> disvāpi tumhākaṃ pāde vandāmi, ayaṃ me tatiyavandanā’’ti. Raññā pana vandite avanditvā ṭhātuṃ samattho nāma ekasākiyopi nāhosi, sabbe vandiṃsuyeva.</p>

<p rend="bodytext">Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne ca bhagavati sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho uṭṭhahitvā pokkharavassaṃ vassi, tambavaṇṇaṃ udakaṃ heṭṭhā viravantaṃ gacchati. Ye temetukāmā, te tementi. Atemetukāmassa <pb ed="P" n="6.0480" /> sarīre ekabindumattampi na patati. Taṃ disvā sabbe acchariyabbhutacittajātā ahesuṃ. ‘‘Aho acchariyaṃ aho abbhutaṃ aho buddhānaṃ mahānubhāvatā, yesaṃ ñātisamāgame evarūpaṃ pokkharavassaṃ vassī’’ti bhikkhū kathaṃ samuṭṭhāpesuṃ. Taṃ sutvā satthā ‘‘na, bhikkhave, idāneva, pubbepi mama ñātisamāgame mahāmegho pokkharavassaṃ vassiyevā’’ti vatvā tehi yācito atītaṃ āhari.</p>

<p rend="bodytext">Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ paṭilabhi. So tassa vayappattassa maddarājadhītaraṃ phussatiṃ nāma rājakaññaṃ ānetvā rajjaṃ niyyādetvā phussatiṃ aggamahesiṃ akāsi. Tassā ayaṃ pubbayogo – ito ekanavutikappe vipassī nāma satthā loke udapādi. Tasmiṃ bandhumatinagaraṃ nissāya kheme migadāye viharante eko rājā rañño bandhumassa anagghena candanasārena saddhiṃ satasahassagghanikaṃ suvaṇṇamālaṃ pesesi. Rañño pana dve dhītaro ahesuṃ. So taṃ paṇṇākāraṃ tāsaṃ dātukāmo hutvā candanasāraṃ jeṭṭhikāya adāsi, suvaṇṇamālaṃ kaniṭṭhāya adāsi. Tā ubhopi ‘‘na mayaṃ imaṃ attano sarīre piḷandhissāma, satthārameva pūjessāmā’’ti cintetvā rājānaṃ āhaṃsu ‘‘tāta, candanasārena ca suvaṇṇamālāya ca dasabalaṃ pūjessāmā’’ti. Taṃ sutvā rājā ‘‘sādhū’’ti sampaṭicchi. Jeṭṭhikā sukhumacandanacuṇṇaṃ kāretvā suvaṇṇasamuggaṃ pūretvā gaṇhāpesi. Kaniṭṭhabhaginī pana suvaṇṇamālaṃ uracchadamālaṃ kārāpetvā <pb ed="M" n="7.0243" /> suvaṇṇasamuggena gaṇhāpesi. Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā ‘‘bhante, anāgate tumhādisassa buddhassa mātā bhaveyya’’nti patthanaṃ akāsi. Kaniṭṭhabhaginīpi tathāgatassa suvaṇṇavaṇaṃ sarīraṃ suvaṇṇamālāya katena uracchadena pūjetvā ‘‘bhante, yāva arahattappatti, tāva idaṃ pasādhanaṃ mama sarīrā mā vigataṃ hotū’’ti patthanaṃ akāsi. Satthāpi tāsaṃ anumodanaṃ akāsi.</p>

<p rend="bodytext">Tā ubhopi yāvatāyukaṃ <pb ed="P" n="6.0481" /> ṭhatvā devaloke nibbattiṃsu. Tāsu jeṭṭhabhaginī devalokato manussalokaṃ <pb ed="V" n="7.0229" />, manussalokato devalokaṃ saṃsarantī ekanavutikappāvasāne amhākaṃ buddhuppādakāle buddhamātā mahāmāyādevī nāma ahosi. Kaniṭṭhabhaginīpi tatheva saṃsarantī kassapadasabalassa kāle kikissa rañño dhītā hutvā nibbatti. Sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ pattadivaseyeva arahattaṃ patvā pabbajitvā parinibbāyi. Kikirājāpi aññā satta dhītaro labhi. Tāsaṃ nāmāni –</p>

<p rend="gatha1">‘‘Samaṇī samaṇaguttā ca, bhikkhunī bhikkhadāyikā;</p>

<p rend="gathalast">Dhammā ceva sudhammā ca, saṅghadāsī ca sattamī’’ti.</p>

<p rend="bodytext">Tā imasmiṃ buddhuppāde –</p>

<p rend="gatha1">‘‘Khemā uppalavaṇṇā ca, paṭācārā ca gotamī;</p>

<p rend="gathalast">Dhammadinnā mahāmāyā, visākhā cāpi sattamī’’ti.</p>

<p rend="bodytext">Tāsu <pb ed="M" n="7.0244" /> phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu ca saṃsarantī aparabhāge sakkassa devarañño aggamahesī hutvā nibbatti. Athassā yāvatāyukaṃ ṭhatvā pañcasu pubbanimittesu uppannesu sakko devarājā tassā parikkhīṇāyukataṃ ñatvā mahantena yasena taṃ ādāya nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse nisīditvā etadavoca ‘‘bhadde phussati, te dasa vare dammi, te gaṇhassū’’ti vadanto imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –</p>

<p rend="hangnum" n="22:1655"><hi rend="paranum">22:1655</hi><hi rend="dot">.</hi></p>

<p rend="gatha1"> ‘‘Phussatī varavaṇṇābhe, varassu dasadhā vare;</p>

<p rend="gathalast">Pathabyā cārupubbaṅgi, yaṃ tuyhaṃ manaso piya’’nti.</p>

<p rend="bodytext">Evamesā <pb ed="P" n="6.0482" /> mahāvessantaradhammadesanā devaloke patiṭṭhāpitā nāma hoti.</p>

<p rend="bodytext">Tattha <pb ed="V" n="7.0230" /><hi rend="bold">phussatī</hi>ti taṃ nāmenālapati. <hi rend="bold">Varavaṇṇābhe</hi>ti varāya vaṇṇābhāya samannāgate. <hi rend="bold">Dasadhā</hi>ti dasavidhe. <hi rend="bold">Pathabyā</hi>ti pathaviyaṃ gahetabbe katvā <hi rend="bold">varassu</hi> gaṇhassūti vadati. <hi rend="bold">Cārupubbaṅgī</hi>ti cārunā pubbaṅgena varalakkhaṇena samannāgate. <hi rend="bold">Yaṃ tuyhaṃ manaso piya</hi>nti yaṃ yaṃ tava manasā piyaṃ, taṃ taṃ dasahi koṭṭhāsehi gaṇhāhīti vadati.</p>

<p rend="bodytext">Sā attano cavanadhammataṃ ajānantī pamattā hutvā dutiyagāthamāha –</p>

<p rend="hangnum" n="22:1656"><hi rend="paranum">22:1656</hi><hi rend="dot">.</hi></p>

<p rend="gatha1"> ‘‘Devarāja namo tyatthu, kiṃ pāpaṃ pakataṃ mayā;</p>

<p rend="gathalast">Rammā cāvesi maṃ ṭhānā, vātova dharaṇīruha’’nti.</p>

<p rend="bodytext">Tattha <hi rend="bold">namo tyatthū</hi>ti namo te atthu. <hi rend="bold">Kiṃ pāpa</hi>nti kiṃ mayā tava santike pāpaṃ pakatanti pucchati. <hi rend="bold">Dharaṇīruha</hi>nti rukkhaṃ.</p>

<p rend="bodytext">Athassā pamattabhāvaṃ ñatvā sakko dve gāthā abhāsi –</p>

<p rend="hangnum" n="22:1657"><hi rend="paranum">22:1657</hi><hi rend="dot">.</hi></p>

<p rend="gatha1"> ‘‘Na ceva te kataṃ pāpaṃ, na ca me tvamasi appiyā;</p>

<p rend="gathalast">Puññañca te parikkhīṇaṃ, yena tevaṃ vadāmahaṃ.</p>

<p rend="hangnum" n="22:1658"><hi rend="paranum">22:1658</hi><hi rend="dot">.</hi></p>

<p rend="gatha1"> ‘‘Santike <pb ed="M" n="7.0245" /> maraṇaṃ tuyhaṃ, vinābhāvo bhavissati;</p>

<p rend="gathalast">Paṭiggaṇhāhi me ete, vare dasa pavecchato’’ti.</p>

<p rend="bodytext">Tattha <hi rend="bold">yena teva</hi>nti yena te evaṃ vadāmi. <hi rend="bold">Tuyhaṃ vinābhāvo</hi>ti tava amhehi saddhiṃ viyogo bhavissati. <hi rend="bold">Pavecchato</hi>ti dadamānassa.</p>

<p rend="bodytext">Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –</p>

<p rend="hangnum" n="22:1659"><hi rend="paranum">22:1659</hi><hi rend="dot">.</hi></p>

<p rend="gatha1"> ‘‘Varaṃ ce me ado sakka, sabbabhūtānamissara;</p>

<p rend="gathalast">Sivirājassa bhaddante, tattha assaṃ nivesane.</p>

<p rend="hangnum" n="22:1660"><hi rend="paranum">22:1660</hi><hi rend="dot">.</hi></p>

<p rend="gatha1"> ‘‘Nīlanettā <pb ed="V" n="7.0231" /> nīlabhamu, nīlakkhī ca yathā migī;</p>

<p rend="gathalast">Phussatī nāma nāmena, tatthapassaṃ purindana.</p>

<p rend="hangnum" n="22:1661"><hi rend="paranum">22:1661</hi><hi rend="dot">.</hi></p>

<p rend="gatha1"> ‘‘Puttaṃ labhetha varadaṃ, yācayogaṃ amacchariṃ;</p>

<p rend="gathalast">Pūjitaṃ paṭirājūhi, kittimantaṃ yasassinaṃ.</p>

<p rend="hangnum" n="22:1662"><hi rend="paranum">22:1662</hi><hi rend="dot">.</hi></p>

<p rend="gatha1"> ‘‘Gabbhaṃ me dhārayantiyā, majjhimaṅgaṃ anunnataṃ;</p>

<p rend="gathalast">Kucchi anunnato assa, cāpaṃva likhitaṃ samaṃ.</p>

<p rend="hangnum" n="22:1663"><hi rend="paranum">22:1663</hi><hi rend="dot">.</hi></p>

<p rend="gatha1"> ‘‘Thanā <pb ed="P" n="6.0483" /> me nappapateyyuṃ, palitā na santu vāsava;</p>

<p rend="gathalast">Kāye rajo na limpetha, vajjhañcāpi pamocaye.</p>

<p rend="hangnum" n="22:1664"><hi rend="paranum">22:1664</hi><hi rend="dot">.</hi></p>

<p rend="gatha1"> ‘‘Mayūrakoñcābhirude, nārivaragaṇāyute;</p>

<p rend="gathalast">Khujjacelāpakākiṇṇe, sūtamāgadhavaṇṇite.</p>

<p rend="hangnum" n="22:1665"><hi rend="paranum">22:1665</hi><hi rend="dot">.</hi></p>

<p rend="gatha1"> ‘‘Citraggaḷerughusite, surāmaṃsapabodhane;</p>

<p rend="gathalast">Sivirājassa bhaddante, tatthassaṃ mahesī piyā’’ti.</p>

<p rend="bodytext">Tattha <hi rend="bold">sivirājassā</hi>ti sā sakalajambudīpatalaṃ olokentī attano anucchavikaṃ sivirañño nivesanaṃ disvā tattha aggamahesibhāvaṃ patthentī evamāha. <hi rend="bold">Yathā migī</hi>ti ekavassikā hi migapotikā nīlanettā hoti, tenevamāha. <hi rend="bold">Tatthapassa</hi>nti tatthapi imināva nāmena <pb ed="M" n="7.0246" /> assaṃ. <hi rend="bold">Labhethā</hi>ti labheyyaṃ. <hi rend="bold">Varada</hi>nti alaṅkatasīsaakkhiyugalahadayamaṃsarudhirasetacchattaputtadāresu yācitayācitassa varabhaṇḍassa dāyakaṃ. <hi rend="bold">Kucchī</hi>ti ‘‘majjhimaṅga’’nti vuttaṃ sarūpato dasseti. <hi rend="bold">Likhita</hi>nti yathā chekena dhanukārena sammā likhitaṃ dhanu anunnatamajjhaṃ tulāvaṭṭaṃ samaṃ hoti, evarūpo me kucchi bhaveyya.</p>

<p rend="bodytext"><hi rend="bold">Nappapateyyu</hi>nti patitvā lambā na bhaveyyuṃ. <hi rend="bold">Palitā na santu vāsavā</hi>ti vāsava devaseṭṭha, palitānipi me sirasmiṃ na santu mā paññāyiṃsu. ‘‘Palitāni siroruhā’’tipi pāṭho. <hi rend="bold">Vajjhañcāpī</hi>ti kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ. Iminā attano issariyabhāvaṃ dīpeti. <hi rend="bold">Bhūtamāgadhavaṇṇite</hi>ti bhojanakālādīsu thutivasena <pb ed="V" n="7.0232" /> kālaṃ ārocentehi sūtehi ceva māgadhakehi ca vaṇṇite. <hi rend="bold">Citraggaḷerughusite</hi>ti pañcaṅgikatūriyasaddasadisaṃ manoramaṃ ravaṃ ravantehi sattaratanavicittehi dvārakavāṭehi ugghosite. <hi rend="bold">Surāmaṃsapabodhane</hi>ti ‘‘pivatha, khādathā’’ti surāmaṃsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi.</p>

<p rend="bodytext">Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā tatiyo, phussatīti nāmaṃ catuttho, puttapaṭilābho pañcamo, anunnatakucchitā chaṭṭho, alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.</p>

<p rend="bodytext">Sakko āha –</p>

<p rend="hangnum" n="22:1666"><hi rend="paranum">22:1666</hi><hi rend="dot">.</hi></p>

<p rend="gatha1"> ‘‘Ye te dasa varā dinnā, mayā sabbaṅgasobhane;</p>

<p rend="gathalast">Sivirājassa vijite, sabbe te lacchasī vare’’ti.</p>

<p rend="bodytext">Athassā sakko devarājā phussatiyā dasa vare adāsi, datvā ca pana ‘‘bhadde phussati, tava sabbe te samijjhantū’’ti vatvā anumodi. Tamatthaṃ pakāsento satthā āha –</p>

<p rend="hangnum" n="22:1667"><hi rend="paranum">22:1667</hi><hi rend="dot">.</hi></p>

<p rend="gatha1"> ‘‘Idaṃ <pb ed="P" n="6.0484" /><pb ed="M" n="7.0247" /> vatvāna maghavā, devarājā sujampati;</p>

<p rend="gathalast">Phussatiyā varaṃ datvā, anumodittha vāsavo’’ti.</p>

<p rend="bodytext">Tattha <hi rend="bold">anumoditthā</hi>ti ‘‘sabbe te lacchasi vare’’ti evaṃ vare datvā pamuddito tuṭṭhamānaso ahosīti attho.</p>

<p rend="centre">Dasavarakathā niṭṭhitā.</p>

<p rend="centre">Himavantavaṇṇanā</p>

<p rend="bodytext">Iti sā vare gahetvā tato cutā maddarañño aggamahesiyā kucchimhi nibbatti. Jāyamānā ca candanacuṇṇaparikiṇṇena viya sarīrena jātā. Tenassā nāmaggahaṇadivase ‘‘phussatī’’tveva <pb ed="V" n="7.0233" /> nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā ahosi. Atha naṃ sivimahārājā puttassa sañjayakumārassa atthāya ānetvā tassa chattaṃ ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi. Tena vuttaṃ –</p>

<p rend="gatha1">‘‘Tato cutā sā phussatī, chattiye upapajjatha;</p>

<p rend="gathalast">Jetuttaramhi nagare, sañjayena samāgamī’’ti.</p>

<p rend="bodytext">Sā sañjayassa piyā manāpā ahosi. Atha naṃ sakko āvajjamāno ‘‘mayā phussatiyā dinnavaresu nava varā samiddhā’’ti disvā ‘‘eko pana puttavaro na tāva samijjhati, tampissā samijjhāpessāmī’’ti cintesi. Tadā mahāsatto tāvatiṃsadevaloke vasati, āyu cassa parikkhīṇaṃ ahosi. Taṃ ñatvā sakko tassa santikaṃ gantvā ‘‘mārisa, tayā manussalokaṃ gantuṃ vaṭṭati, tattha sivirañño aggamahesiyā kucchimhi paṭisandhiṃ gaṇhituṃ vaṭṭatī’’ti vatvā tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato. Mahāsattopi tato cavitvā tatthupapanno, sesadevaputtāpi saṭṭhisahassānaṃ amaccānaṃ gehesu nibbattiṃsu. Mahāsatte kucchigate phussatī dohaḷinī hutvā catūsu nagaradvāresu nagaramajjhe <pb ed="M" n="7.0248" /> rājanivesanadvāre cāti chasu ṭhānesu cha dānasālāyo kārāpetvā devasikaṃ cha satasahassāni vissajjetvā mahādānaṃ dātukāmā ahosi.</p>

<p rend="bodytext">Rājā tassā dohaḷaṃ sutvā nemittake brāhmaṇe pakkosāpetvā pucchi. Nemittakā – ‘‘mahārāja, deviyā kucchimhi dānābhirato satto uppanno, dānena tittiṃ na gamissatī’’ti vadiṃsu. Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi. Bodhisattassa <pb ed="P" n="6.0485" /> paṭisandhiggahaṇakālato paṭṭhāya rañño āyassa pamāṇaṃ nāma nāhosi. Tassa puññānubhāvena sakalajambudīparājāno paṇṇākāraṃ pahiṇiṃsu. Devī mahantena parivārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi. Tassā vessānaṃ vīthiyā vemajjhaṃ sampattakāle kammajavātā caliṃsu. Atha amaccā rañño ārocesuṃ. Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi. Sā tattha puttaṃ vijāyi. Tena vuttaṃ –</p>

<p rend="gatha1">‘‘Dasa <pb ed="V" n="7.0234" /> māse dhārayitvāna, karontī puraṃ padakkhiṇaṃ;</p>

<p rend="gathalast">Vessānaṃ vīthiyā majjhe, janesi phussatī mama’’nti. (cariyā. 1.76);</p>

<p rend="bodytext">Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva ca mātu hatthaṃ pasāretvā ‘‘amma, dānaṃ dassāmi, atthi kiñci te dhana’’nti āha. Athassa mātā ‘‘tāta, yathāajjhāsayena dānaṃ dehī’’ti pasāritahatthe sahassatthavikaṃ ṭhapesi. Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva mātarā saddhiṃ kathesi. Athassa nāmaggahaṇadivase vessavīthiyaṃ jātattā ‘‘vessantaro’’ti nāmaṃ kariṃsu.</p>

<p rend="bodytext">Tena vuttaṃ –</p>

<p rend="gatha1">‘‘Na mayhaṃ mattikaṃ nāmaṃ, napi pettikasambhavaṃ;</p>

<p rend="gathalast">Jātomhi vessavīthiyaṃ, tasmā vessantaro ahu’’nti. (cariyā. 1.77);</p>

<p rend="bodytext">Jātadivaseyeva <pb ed="M" n="7.0249" /> panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ ānetvā maṅgalahatthiṭṭhāne ṭhapetvā pakkāmi. Tassa mahāsattaṃ paccayaṃ katvā uppannattā ‘‘paccayo’’tveva nāmaṃ kariṃsu. Taṃ divasameva amaccagehesu saṭṭhisahassakumārakā jāyiṃsu. Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi. Tena saddhiṃ jātānañca saṭṭhidārakasahassānaṃ ekekā dhātiyo upaṭṭhāpesi. So saṭṭhisahassehi dārakehi saddhiṃ mahantena parivārena vaḍḍhati. Athassa rājā satasahassagghanakaṃ kumārapiḷandhanaṃ kārāpesi. So catuppañcavassikakāle taṃ <pb ed="P" n="6.0486" /> omuñcitvā dhātīnaṃ datvā puna tāhi dīyamānampi na gaṇhi. Tā rañño ārocayiṃsu. Rājā taṃ sutvā ‘‘mama puttena dinnaṃ brahmadeyyameva hotū’’ti aparampi kāresi. Kumāro tampi adāsiyeva. Iti dārakakāleyeva dhātīnaṃ nava vāre piḷandhanaṃ adāsi.</p>

<p rend="bodytext">Aṭṭhavassikakāle pana pāsādavaragato sirisayanapiṭṭhe nisinnova cintesi ‘‘ahaṃ bāhirakadānameva demi, taṃ maṃ na paritoseti, ajjhattikadānaṃ dātukāmomhi, sace maṃ koci sīsaṃ yāceyya, sīsaṃ chinditvā tassa dadeyyaṃ. Sacepi maṃ koci hadayaṃ yāceyya, uraṃ bhinditvā hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace <pb ed="V" n="7.0235" /> sarīramaṃsaṃ yāceyya, sakalasarīrato maṃsaṃ chinditvā dadeyyaṃ. Sacepi maṃ koci rudhiraṃ yāceyya, rudhiraṃ gahetvā dadeyyaṃ. Atha vāpi koci ‘dāso me hohī’ti vadeyya, attānamassa sāvetvā dāsaṃ katvā dadeyya’’nti. Tassevaṃ sabhāvaṃ cintentassa catunahutādhikadviyojanasatasahassabahalā ayaṃ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṃ vassi, akālavijjulatā nicchariṃsu, sāgaro saṅkhubhi. Sakko devarājā apphoṭesi, mahābrahmā sādhukāramadāsi. Pathavitalato paṭṭhāya yāva brahmalokā ekakolāhalaṃ ahosi.</p>

<p rend="bodytext">Vuttampi <pb ed="M" n="7.0250" /> cetaṃ –</p>

<p rend="gatha1">‘‘Yadāhaṃ dārako homi, jātiyā aṭṭhavassiko;</p>

<p rend="gathalast">Tadā nisajja pāsāde, dānaṃ dātuṃ vicintayiṃ.</p>

<p rend="gatha1">‘‘Hadayaṃ dadeyyaṃ cakkhuṃ, maṃsampi rudhirampi ca;</p>

<p rend="gathalast">Dadeyyaṃ kāyaṃ sāvetvā, yadi koci yācaye mamaṃ.</p>

<p rend="gatha1">‘‘Sabhāvaṃ cintayantassa, akampitamasaṇṭhitaṃ;</p>

<p rend="gathalast">Akampi tattha pathavī, sineruvanavaṭaṃsakā’’ti. (cariyā. 1.78-80);</p>

<p rend="bodytext">Bodhisatto soḷasavassikakāleyeva sabbasippesu nipphattiṃ pāpuṇi. Athassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato paṭṭhāya devasikaṃ cha satasahassāni vissajjento mahādānaṃ pavattesi. Aparabhāge maddidevī puttaṃ <pb ed="P" n="6.0487" /> vijāyi. Taṃ kañcanajālena sampaṭicchiṃsu, tenassa ‘‘jālīkumāro’’tveva nāmaṃ kariṃsu. Tassa padasā gamanakāle dhītaraṃ vijāyi. Taṃ kaṇhājinena sampaṭicchiṃsu, tenassā ‘‘kaṇhājinā’’tveva nāmaṃ kariṃsu. Mahāsatto māsassa chakkhattuṃ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe dubbuṭṭhikā ahosi, sassāni na sampajjiṃsu, manussānaṃ mahantaṃ chātabhayaṃ pavatti. Manussā jīvituṃ asakkontācorakammaṃ karonti. Dubbhikkhapīḷitā jānapadā rājaṅgaṇe sannipatitvā rājānaṃ upakkosiṃsu <pb ed="V" n="7.0236" />. Taṃ sutvā raññā ‘‘kiṃ, tātā’’ti vutte tamatthaṃ ārocayiṃsu. Rājā ‘‘sādhu, tātā, devaṃ vassāpessāmī’’ti te uyyojetvā samādinnasīlo uposathavāsaṃ vasantopi devaṃ vassāpetuṃ nāsakkhi. So nāgare sannipātetvā ‘‘ahaṃ samādinnasīlo sattāhaṃ uposathavāsaṃ vasantopi devaṃ vassāpetuṃ nāsakkhiṃ, kiṃ nu kho kātabba’’nti pucchi. Sace, deva, devaṃ vassāpetuṃ na sakkosi, esa jetuttaranagare sañjayassa rañño putto vessantaro nāma dānābhirato. Tassaṃ kira sabbaseto maṅgalahatthī atthi, tassa gatagataṭṭhāne <pb ed="M" n="7.0251" /> devo vassi. Brāhmaṇe pesetvā taṃ hatthiṃ yācāpetuṃ vaṭṭati, āṇāpethāti.</p>

<p rend="bodytext">So ‘‘sādhū’’ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṃ paribbayaṃ datvā ‘‘gacchatha, tumhe vessantaraṃ hatthiṃ yācitvā ānethā’’ti pesesi. Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ yācitukāmā hutvā rañño dānaggaṃ āgamanakāle pācīnadvāraṃ agamaṃsu. Rājāpi ‘‘dānaggaṃ olokessāmī’’ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato pācīnadvāraṃ agamāsi. Brāhmaṇā tatthokāsaṃ alabhitvā dakkhiṇadvāraṃ gantvā unnatapadese ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā ‘‘jayatu bhavaṃ vessantaro’’ti tikkhattuṃ āhaṃsu. Mahāsatto te brāhmaṇe disvā hatthiṃ tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –</p>

<p rend="hangnum" n="22:1668"><hi rend="paranum">22:1668</hi><hi rend="dot">.</hi></p>

<p rend="gatha1"> ‘‘Parūḷhakacchanakhalomā <pb ed="P" n="6.0488" />, paṅkadantā rajassirā;</p>

<p rend="gathalast">Paggayha dakkhiṇaṃ bāhuṃ, kiṃ maṃ yācanti brāhmaṇā’’ti.</p>

<p rend="bodytext">Brāhmaṇā āhaṃsu –</p>

<p rend="hangnum" n="22:1669"><hi rend="paranum">22:1669</hi><hi rend="dot">.</hi></p>

<p rend="gatha1"> ‘‘Ratanaṃ deva yācāma, sivīnaṃ raṭṭhavaḍḍhana;</p>

<p rend="gathalast">Dadāhi pavaraṃ nāgaṃ, īsādantaṃ urūḷhava’’nti.</p>

<p rend="bodytext">Tattha <hi rend="bold">urūḷhava</hi>nti ubbāhanasamatthaṃ.</p>

<p rend="bodytext">Taṃ sutvā mahāsatto ‘‘ahaṃ sīsaṃ ādiṃ katvā ajjhattikadānaṃ dātukāmomhi, ime pana <pb ed="V" n="7.0237" /> maṃ bāhirakadānameva yācanti, pūressāmi tesaṃ manoratha’’nti cintetvā hatthikkhandhavaragato tatiyaṃ gāthamāha –</p>

<p rend="hangnum" n="22:1670"><hi rend="paranum">22:1670</hi><hi rend="dot">.</hi></p>

<p rend="gatha1"> ‘‘Dadāmi na vikampāmi, yaṃ maṃ yācanti brāhmaṇā;</p>

<p rend="gathalast">Pabhinnaṃ kuñjaraṃ dantiṃ, opavayhaṃ gajuttama’’nti.</p>

<p rend="bodytext">Paṭijānitvā <pb ed="M" n="7.0252" /> ca pana –</p>

<p rend="hangnum" n="22:1671"><hi rend="paranum">22:1671</hi><hi rend="dot">.</hi></p>

<p rend="gatha1"> ‘‘Hatthikkhandhato oruyha, rājā cāgādhimānaso;</p>

<p rend="gathalast">Brāhmaṇānaṃ adā dānaṃ, sivīnaṃ raṭṭhavaḍḍhano’’ti.</p>

<p rend="bodytext">Tattha <hi rend="bold">opavayha</hi>nti rājavāhanaṃ. <hi rend="bold">Cāgādhimānaso</hi>ti cāgena adhikamānaso rājā. <hi rend="bold">Brāhmaṇānaṃ adā dāna</hi>nti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā ‘‘ito ethā’’ti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā udakaṃ pātetvā alaṅkatavāraṇaṃ brāhmaṇānaṃ adāsi.</p>

<p rend="bodytext">Tassa catūsu pādesu alaṅkāro cattāri satasahassāni agghati, ubhosu passesu alaṅkāro dve satasahassāni, heṭṭhā udare kambalaṃ satasahassaṃ, piṭṭhiyaṃ muttajālaṃ maṇijālaṃ kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni, piṭṭhiyaṃ attharaṇakambalaṃ satasahassaṃ, kumbhālaṅkāro satasahassaṃ, tayo vaṭaṃsakā tīṇi satasahassāni, kaṇṇacūḷālaṅkāro dve satasahassāni, dvinnaṃ dantānaṃ alaṅkāro dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghaṃ bhaṇḍaṃ kāyāruḷhapasādhanaṃ dvāvīsati satasahassāni <pb ed="P" n="6.0489" />. Evaṃ tāva ettakaṃ dhanaṃ catuvīsatisatasahassāni agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti hatthinā saddhiṃ satta anagghānīti sabbāni tāni brāhmaṇānaṃ adāsi. Tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi. Saha dānenevassa heṭṭhā vuttanayeneva bhūmikampādayo ahesuṃ. Tamatthaṃ pakāsento satthā āha –</p>

<p rend="hangnum" n="22:1672"><hi rend="paranum">22:1672</hi><hi rend="dot">.</hi></p>

<p rend="gatha1"> ‘‘Tadāsi <pb ed="V" n="7.0238" /><pb ed="M" n="7.0253" /> yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Hatthināge padinnamhi, medanī sampakampatha.</p>

<p rend="hangnum" n="22:1673"><hi rend="paranum">22:1673</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Hatthināge padinnamhi, khubhittha nagaraṃ tadā.</p>

<p rend="hangnum" n="22:1674"><hi rend="paranum">22:1674</hi><hi rend="dot">.</hi></p>

<p rend="gatha1"> ‘‘Samākulaṃ puraṃ āsi, ghoso ca vipulo mahā;</p>

<p rend="gathalast">Hatthināge padinnamhi, sivīnaṃ raṭṭhavaḍḍhane’’ti.</p>

<p rend="bodytext">Tattha <hi rend="bold">tadāsī</hi>ti tadā āsi. <hi rend="bold">Hatthināge</hi>ti hatthisaṅkhāte nāge. <hi rend="bold">Khubhittha nagaraṃ tadā</hi>ti tadā jetuttaranagaraṃ saṅkhubhitaṃ ahosi.</p>

<p rend="bodytext">Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā nagaramajjhena pāyiṃsu. Mahājano te disvā ‘‘ambho brāhmaṇā, amhākaṃ hatthiṃ āruḷhā kuto vo hatthī laddhā’’ti āha. Brāhmaṇā ‘‘vessantaramahārājena no hatthī dinno, ke tumhe’’ti mahājanaṃ hatthavikārādīhi ghaṭṭentā nagaramajjhena gantvā uttaradvārena nikkhamiṃsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṃ upakkosamakaṃsu. Tena vuttaṃ –</p>

<p rend="gatha1">‘‘Samākulaṃ puraṃ āsi, ghoso ca vipulo mahā;</p>

<p rend="gathalast">Hatthināge padinnamhi, sivīnaṃ raṭṭhavaḍḍhane.</p>

<p rend="gatha1">‘‘Athettha vattati saddo, tumulo bheravo mahā;</p>

<p rend="gathalast">Hatthināge padinnamhi, khubhittha nagaraṃ tadā.</p>

<p rend="gatha1">‘‘Athettha vattati saddo, tumulo bheravo mahā;</p>

<p rend="gathalast">Hatthināge padinnamhi, sivīnaṃ raṭṭhavaḍḍhane’’ti.</p>

<p rend="bodytext">Tattha <hi rend="bold">ghoso</hi>ti upakkosanasaddo patthaṭattā <hi rend="bold">vipulo,</hi> uddhaṃ gatattā <hi rend="bold">mahā. Sivīnaṃ raṭṭhavaḍḍhane</hi>ti siviraṭṭhassa vuddhikare.</p>

<p rend="bodytext">Athassa <pb ed="V" n="7.0239" /><pb ed="P" n="6.0490" /> dānena saṅkhubhitacittā hutvā nagaravāsino rañño ārocesuṃ. Tena vuttaṃ –</p>

<p rend="hangnum" n="22:1675"><hi rend="paranum">22:1675</hi><hi rend="dot">.</hi></p>

<p rend="gatha1"> ‘‘Uggā <pb ed="M" n="7.0254" /> ca rājaputtā ca, vesiyānā ca brāhmaṇā;</p>

<p rend="gathalast">Hatthārohā anīkaṭṭhā, rathikā pattikārakā.</p>

<p rend="hangnum" n="22:1676"><hi rend="paranum">22:1676</hi><hi rend="dot">.</hi></p>

<p rend="gatha1"> ‘‘Kevalo cāpi nigamo, sivayo ca samāgatā;</p>

<p rend="gathalast">Disvā nāgaṃ nīyamānaṃ, te rañño paṭivedayuṃ.</p>

<p rend="hangnum" n="22:1677"><hi rend="paranum">22:1677</hi><hi rend="dot">.</hi></p>

<p rend="gatha1"> ‘‘Vidhamaṃ deva te raṭṭhaṃ, putto vessantaro tava;</p>

<p rend="gathalast">Kathaṃ no hatthinaṃ dajjā, nāgaṃ raṭṭhassa pūjitaṃ.</p>

<p rend="hangnum" n="22:1678"><hi rend="paranum">22:1678</hi><hi rend="dot">.</hi></p>

<p rend="gatha1"> ‘‘Kathaṃ no kuñjaraṃ dajjā, īsādantaṃ urūḷhavaṃ;</p>

<p rend="gathalast">Khettaññuṃ sabbayuddhānaṃ, sabbasetaṃ gajuttamaṃ.</p>

<p rend="hangnum" n="22:1679"><hi rend="paranum">22:1679</hi><hi rend="dot">.</hi></p>

<p rend="gatha1"> ‘‘Paṇḍukambalasañchannaṃ, pabhinnaṃ sattumaddanaṃ;</p>

<p rend="gathalast">Dantiṃ savālabījaniṃ, setaṃ kelāsasādisaṃ.</p>

<p rend="hangnum" n="22:1680"><hi rend="paranum">22:1680</hi><hi rend="dot">.</hi></p>

<p rend="gatha1"> ‘‘Sasetacchattaṃ saupādheyyaṃ, sāthabbanaṃ sahatthipaṃ;</p>

<p rend="gathalast">Aggayānaṃ rājavāhiṃ, brāhmaṇānaṃ adā gaja’’nti.</p>

<p rend="bodytext">Tattha <hi rend="bold">uggā</hi>ti uggatā paññātā. <hi rend="bold">Nigamo</hi>ti negamakuṭumbikajano. <hi rend="bold">Vidhamaṃ deva te raṭṭha</hi>nti deva, tava raṭṭhaṃ vidhamaṃ. <hi rend="bold">Kathaṃ no hatthinaṃ dajjā</hi>ti kena kāraṇena amhākaṃ hatthinaṃ abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya. <hi rend="bold">Khettaññuṃ sabbayuddhāna</hi>nti sabbayuddhānaṃ khettabhūmisīsajānanasamatthaṃ. <hi rend="bold">Danti</hi>nti manoramadantayuttaṃ. <hi rend="bold">Savālabījani</hi>nti sahavālabījaniṃ. <hi rend="bold">Saupādheyya</hi>nti saattharaṇaṃ. <hi rend="bold">Sāthabbana</hi>nti sahatthivejjaṃ. <hi rend="bold">Sahatthipa</hi>nti hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.</p>

<p rend="bodytext">Evañca pana vatvā punapi āhaṃsu –</p>

<p rend="hangnum" n="22:1681"><hi rend="paranum">22:1681</hi><hi rend="dot">.</hi></p>

<p rend="gatha1"> ‘‘Annaṃ <pb ed="V" n="7.0240" /> pānañca yo dajjā, vatthasenāsanāni ca;</p>

<p rend="gathalast">Etaṃ kho dānaṃ patirūpaṃ, etaṃ kho brāhmaṇārahaṃ.</p>

<p rend="hangnum" n="22:1682"><hi rend="paranum">22:1682</hi><hi rend="dot">.</hi></p>

<p rend="gatha1"> ‘‘Ayaṃ te vaṃsarājā no, sivīnaṃ raṭṭhavaḍḍhano;</p>

<p rend="gathalast">Kathaṃ vessantaro putto, gajaṃ bhājeti sañjaya.</p>

<p rend="hangnum" n="22:1683"><hi rend="paranum">22:1683</hi><hi rend="dot">.</hi></p>

<p rend="gatha1"> ‘‘Sace <pb ed="M" n="7.0255" /> tvaṃ na karissasi, sivīnaṃ vacanaṃ idaṃ;</p>

<p rend="gathalast">Maññe taṃ saha puttena, sivī hatthe karissare’’ti.</p>

<p rend="bodytext">Tattha <hi rend="bold">vaṃsarājā</hi>ti paveṇiyā āgato mahārājā. <hi rend="bold">Bhājetī</hi>ti deti. <hi rend="bold">Sivī hatthe karissare</hi>ti siviraṭṭhavāsino saha puttena taṃ attano hatthe karissantīti.</p>

<p rend="bodytext">Taṃ <pb ed="P" n="6.0491" /> sutvā rājā ‘‘ete vessantaraṃ mārāpetuṃ icchantī’’ti saññāya āha –</p>

<p rend="hangnum" n="22:1684"><hi rend="paranum">22:1684</hi><hi rend="dot">.</hi></p>

<p rend="gatha1"> ‘‘Kāmaṃ janapado māsi, raṭṭhañcāpi vinassatu;</p>

<p rend="gatha2">Nāhaṃ sivīnaṃ vacanā, rājaputtaṃ adūsakaṃ;</p>

<p rend="gathalast">Pabbājeyyaṃ sakā raṭṭhā, putto hi mama oraso.</p>

<p rend="hangnum" n="22:1685"><hi rend="paranum">22:1685</hi><hi rend="dot">.</hi></p>

<p rend="gatha1"> ‘‘Kāmaṃ janapado māsi, raṭṭhañcāpi vinassatu;</p>

<p rend="gatha2">Nāhaṃ sivīnaṃ vacanā, rājaputtaṃ adūsakaṃ;</p>

<p rend="gathalast">Pabbājeyyaṃ sakā raṭṭhā, putto hi mama atrajo.</p>

<p rend="hangnum" n="22:1686"><hi rend="paranum">22:1686</hi><hi rend="dot">.</hi></p>

<p rend="gatha1"> ‘‘Na cāhaṃ tasmiṃ dubbheyyaṃ, ariyasīlavato hi so;</p>

<p rend="gatha2">Asilokopi me assa, pāpañca pasave bahuṃ;</p>

<p rend="gathalast">Kathaṃ vessantaraṃ puttaṃ, satthena ghātayāmase’’ti.</p>

<p rend="bodytext">Tattha <hi rend="bold">māsī</hi>ti mā āsi, mā hotūti attho. <hi rend="bold">Ariyasīlavato</hi>ti ariyena sīlavatena ariyāya ca ācārasampattiyā samannāgato. <hi rend="bold">Ghātayāmase</hi>ti ghātayissāma.</p>

<p rend="bodytext">Taṃ sutvā sivayo avocuṃ –</p>

<p rend="hangnum" n="22:1687"><hi rend="paranum">22:1687</hi><hi rend="dot">.</hi></p>

<p rend="gatha1"> ‘‘Mā <pb ed="V" n="7.0241" /> naṃ daṇḍena satthena, na hi so bandhanāraho;</p>

<p rend="gathalast">Pabbājehi ca naṃ raṭṭhā, vaṅke vasatu pabbate’’ti.</p>

<p rend="bodytext">Tattha <hi rend="bold">mā naṃ daṇḍena satthenā</hi>ti deva, tumhe taṃ daṇḍena vā satthena vā mā ghātayittha. <hi rend="bold">Na hi so bandhanāraho</hi>ti so bandhanārahopi na hotiyeva.</p>

<p rend="bodytext">Rājā <pb ed="M" n="7.0256" /> āha –</p>

<p rend="hangnum" n="22:1688"><hi rend="paranum">22:1688</hi><hi rend="dot">.</hi></p>

<p rend="gatha1"> ‘‘Eso ce sivīnaṃ chando, chandaṃ na panudāmase;</p>

<p rend="gathalast">Imaṃ so vasatu rattiṃ, kāme ca paribhuñjatu.</p>

<p rend="hangnum" n="22:1689"><hi rend="paranum">22:1689</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyassuggamanaṃ pati;</p>

<p rend="gathalast">Samaggā sivayo hutvā, raṭṭhā pabbājayantu na’’nti.</p>

<p rend="bodytext">Tattha <hi rend="bold">vasatū</hi>ti puttadārassa ovādaṃ dadamāno vasatu, ekarattiñcassa okāsaṃ dethāti vadati.</p>

<p rend="bodytext">Te ‘‘ekarattimattaṃ vasatū’’ti rañño vacanaṃ sampaṭicchiṃsu. Atha rājā ne uyyojetvā puttassa sāsanaṃ pesento kattāraṃ āmantetvā tassa santikaṃ pesesi. So ‘‘sādhū’’ti sampaṭicchitvā vessantarassa nivesanaṃ gantvā taṃ pavattiṃ ārocesi. Tamatthaṃ <pb ed="P" n="6.0492" /> pakāsento satthā āha –</p>

<p rend="hangnum" n="22:1690"><hi rend="paranum">22:1690</hi><hi rend="dot">.</hi></p>

<p rend="gatha1"> ‘‘Uṭṭhehi katte taramāno, gantvā vessantaraṃ vada;</p>

<p rend="gathalast">‘Sivayo deva te kuddhā, negamā ca samāgatā.</p>

<p rend="hangnum" n="22:1691"><hi rend="paranum">22:1691</hi><hi rend="dot">.</hi></p>

<p rend="gatha1"> ‘‘Uggā ca rājaputtā ca, vesiyānā ca brāhmaṇā;</p>

<p rend="gatha2">Hatthārohā anīkaṭṭhā, rathikā pattikārakā;</p>

<p rend="gathalast">Kevalo cāpi nigamo, sivayo ca samāgatā.</p>

<p rend="hangnum" n="22:1692"><hi rend="paranum">22:1692</hi><hi rend="dot">.</hi></p>

<p rend="gatha1"> ‘‘Asmā <pb ed="V" n="7.0242" /> ratyā vivasāne, sūriyassuggamanaṃ pati;</p>

<p rend="gathalast">Samaggā sivayo hutvā, raṭṭhā pabbājayanti taṃ’.</p>

<p rend="hangnum" n="22:1693"><hi rend="paranum">22:1693</hi><hi rend="dot">.</hi></p>

<p rend="gatha1"> ‘‘Sa kattā taramānova, sivirājena pesito;</p>

<p rend="gathalast">Āmuttahatthābharaṇo, suvattho candanabhūsito.</p>

<p rend="hangnum" n="22:1694"><hi rend="paranum">22:1694</hi><hi rend="dot">.</hi></p>

<p rend="gatha1"> ‘‘Sīsaṃ nhāto udake so, āmuttamaṇikuṇḍalo;</p>

<p rend="gathalast">Upāgami puraṃ rammaṃ, vessantaranivesanaṃ.</p>

<p rend="hangnum" n="22:1695"><hi rend="paranum">22:1695</hi><hi rend="dot">.</hi></p>

<p rend="gatha1"> ‘‘Tatthaddasa kumāraṃ so, ramamānaṃ sake pure;</p>

<p rend="gathalast">Parikiṇṇaṃ amaccehi, tidasānaṃva vāsavaṃ.</p>

<p rend="hangnum" n="22:1696"><hi rend="paranum">22:1696</hi><hi rend="dot">.</hi></p>

<p rend="gatha1"> ‘‘So <pb ed="M" n="7.0257" /> tattha gantvā taramāno, kattā vessantaraṃbravi;</p>

<p rend="gathalast">‘Dukkhaṃ te vedayissāmi, mā me kujjhi rathesabha’.</p>

<p rend="hangnum" n="22:1697"><hi rend="paranum">22:1697</hi><hi rend="dot">.</hi></p>

<p rend="gatha1"> ‘‘Vanditvā rodamāno so, kattā rājānamabravi;</p>

<p rend="gathalast">Bhattā mesi mahārāja, sabbakāmarasāharo.</p>

<p rend="hangnum" n="22:1698"><hi rend="paranum">22:1698</hi><hi rend="dot">.</hi></p>

<p rend="gatha1"> ‘‘Dukkhaṃ te vedayissāmi, tattha assāsayantu maṃ;</p>

<p rend="gathalast">Sivayo deva te kuddhā, negamā ca samāgatā.</p>

<p rend="hangnum" n="22:1699"><hi rend="paranum">22:1699</hi><hi rend="dot">.</hi></p>

<p rend="gatha1"> ‘‘Uggā ca rājaputtā ca, vesiyānā ca brāhmaṇā;</p>

<p rend="gatha2">Hatthārohā anīkaṭṭhā, rathikā pattikārakā;</p>

<p rend="gathalast">Kevalo cāpi nigamo, sivayo ca samāgatā.</p>

<p rend="hangnum" n="22:1700"><hi rend="paranum">22:1700</hi><hi rend="dot">.</hi></p>

<p rend="gatha1"> ‘‘Asmā ratyā vivasāne, sūriyassuggamanaṃ pati;</p>

<p rend="gathalast">Samaggā sivayo hutvā, raṭṭhā pabbājayanti ta’’nti.</p>

<p rend="bodytext">Tattha <hi rend="bold">kumāra</hi>nti mātāpitūnaṃ atthitāya ‘‘kumāro’’tveva saṅkhaṃ gataṃ rājānaṃ. <hi rend="bold">Ramamāna</hi>nti attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ. <hi rend="bold">Parikiṇṇaṃ amaccehī</hi>ti attanā <pb ed="V" n="7.0243" /> sahajātehi saṭṭhisahassehi amaccehi parivutaṃ samussitasetacchatte rājāsane nisinnaṃ. <hi rend="bold">Vedayissāmī</hi>ti kathayissāmi. <hi rend="bold">Tattha assāsayantu ma</hi>nti tasmiṃ dukkhassāsanārocane kathetuṃ avisahavasena kilantaṃ maṃ, deva, te pādā assāsayantu, vissattho kathehīti maṃ vadathāti adhippāyenevamāha.</p>

<p rend="bodytext">Mahāsatto āha –</p>

<p rend="hangnum" n="22:1701"><hi rend="paranum">22:1701</hi><hi rend="dot">.</hi></p>

<p rend="gatha1"> ‘‘Kismiṃ me sivayo kuddhā, nāhaṃ passāmi dukkaṭaṃ;</p>

<p rend="gathalast">Taṃ me katte viyācikkha, kasmā pabbājayanti ma’’nti.</p>

<p rend="bodytext">Tattha <pb ed="P" n="6.0493" /><hi rend="bold">kismi</hi>nti katarasmiṃ kāraṇe. <hi rend="bold">Viyācikkhā</hi>ti vitthārato kathehi.</p>

<p rend="bodytext">Kattā <pb ed="M" n="7.0258" /> āha –</p>

<p rend="hangnum" n="22:1702"><hi rend="paranum">22:1702</hi><hi rend="dot">.</hi></p>

<p rend="gatha1"> ‘‘Uggā ca rājaputtā ca, vesiyānā ca brāhmaṇā;</p>

<p rend="gatha2">Hatthārohā anīkaṭṭhā, rathikā pattikārakā;</p>

<p rend="gathalast">Nāgadānena khiyyanti, tasmā pabbājayanti ta’’nti.</p>

<p rend="bodytext">Tattha <hi rend="bold">khiyyantī</hi>ti kujjhanti.</p>

<p rend="bodytext">Taṃ sutvā mahāsatto somanassappatto hutvā āha –</p>

<p rend="hangnum" n="22:1703"><hi rend="paranum">22:1703</hi><hi rend="dot">.</hi></p>

<p rend="gatha1"> ‘‘Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;</p>

<p rend="gathalast">Hiraññaṃ vā suvaṇṇaṃ vā, muttā veḷuriyā maṇi.</p>

<p rend="hangnum" n="22:1704"><hi rend="paranum">22:1704</hi><hi rend="dot">.</hi></p>

<p rend="gatha1"> ‘‘Dakkhiṇaṃ vāpahaṃ bāhuṃ, disvā yācakamāgate;</p>

<p rend="gathalast">Dadeyyaṃ na vikampeyyaṃ, dāne me ramate mano.</p>

<p rend="hangnum" n="22:1705"><hi rend="paranum">22:1705</hi><hi rend="dot">.</hi></p>

<p rend="gatha1"> ‘‘Kāmaṃ maṃ sivayo sabbe, pabbājentu hanantu vā;</p>

<p rend="gathalast">Neva dānā viramissaṃ, kāmaṃ chindantu sattadhā’’ti.</p>

<p rend="bodytext">Tattha <hi rend="bold">yācakamāgate</hi>ti yācake āgate taṃ yācakaṃ disvā. <hi rend="bold">Neva dānā viramissa</hi>nti neva dānā viramissāmi.</p>

<p rend="bodytext">Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –</p>

<p rend="hangnum" n="22:1706"><hi rend="paranum">22:1706</hi><hi rend="dot">.</hi></p>

<p rend="gatha1"> ‘‘Evaṃ taṃ sivayo āhu, negamā ca samāgatā;</p>

<p rend="gatha2">Kontimārāya tīrena, girimārañjaraṃ pati;</p>

<p rend="gathalast">Yena pabbājitā yanti, tena gacchatu subbato’’ti.</p>

<p rend="bodytext">Tattha <pb ed="V" n="7.0244" /><hi rend="bold">kontimārāyā</hi>ti kontimārāya nāma nadiyā tīrena. <hi rend="bold">Girimārañjaraṃ patī</hi>ti ārañjaraṃ nāma giriṃ abhimukho hutvā. <hi rend="bold">Yenā</hi>ti yena maggena raṭṭhā pabbājitā rājāno gacchanti, tena subbato vessantaropi gacchatūti evaṃ sivayo kathentīti āha. Idaṃ kira so devatādhiggahito hutvā kathesi.</p>

<p rend="bodytext">Taṃ sutvā bodhisatto ‘‘sādhu dosakārakānaṃ gatamaggena gamissāmi, maṃ kho pana nāgarā na aññena dosena pabbājenti, mayā hatthissa <pb ed="M" n="7.0259" /> dinnattā pabbājenti. Evaṃ santepi ahaṃ sattasatakaṃ mahādānaṃ dassāmi, nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase gamissāmī’’ti vatvā āha –</p>

<p rend="hangnum" n="22:1707"><hi rend="paranum">22:1707</hi><hi rend="dot">.</hi></p>

<p rend="gatha1"> ‘‘Sohaṃ <pb ed="P" n="6.0494" /> tena gamissāmi, yena gacchanti dūsakā;</p>

<p rend="gathalast">Rattindivaṃ me khamatha, yāva dānaṃ dadāmaha’’nti.</p>

<p rend="bodytext">Taṃ sutvā kattā ‘‘sādhu, deva, nāgarānaṃ vakkhāmī’’ti vatvā pakkāmi. Mahāsatto taṃ uyyojetvā mahāsenaguttaṃ pakkosāpetvā ‘tāta, ahaṃ sve sattasatakaṃ nāma mahādānaṃ dassāmi, satta hatthisatāni, satta assasatāni, satta rathasatāni, satta itthisatāni, satta dhenusatāni, satta dāsasatāni, satta dāsisatāni ca paṭiyādehi, nānappakārāni ca annapānādīni antamaso surampi sabbaṃ dātabbayuttakaṃ upaṭṭhapehī’’ti sattasatakaṃ mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe nisīditvā tāya saddhiṃ kathaṃ pavattesi. Tamatthaṃ pakāsento satthā āha –</p>

<p rend="hangnum" n="22:1708"><hi rend="paranum">22:1708</hi><hi rend="dot">.</hi></p>

<p rend="gatha1"> ‘‘Āmantayittha <pb ed="V" n="7.0245" /> rājānaṃ, maddiṃ sabbaṅgasobhanaṃ;</p>

<p rend="gathalast">Yaṃ te kiñci mayā dinnaṃ, dhanaṃ dhaññañca vijjati.</p>

<p rend="hangnum" n="22:1709"><hi rend="paranum">22:1709</hi><hi rend="dot">.</hi></p>

<p rend="gatha1"> ‘‘Hiraññaṃ vā suvaṇṇaṃ vā, muttā veḷuriyā bahū;</p>

<p rend="gathalast">Sabbaṃ taṃ nidaheyyāsi, yañca te pettikaṃ dhana’’nti.</p>

<p rend="bodytext">Tattha <hi rend="bold">nidaheyyāsī</hi>ti nidhiṃ katvā ṭhapeyyāsi. <hi rend="bold">Pettika</hi>nti pitito āgataṃ.</p>

<p rend="hangnum" n="22:1710"><hi rend="paranum">22:1710</hi><hi rend="dot">.</hi></p>

<p rend="gatha1"> ‘‘Tamabravi rājaputtī, maddī sabbaṅgasobhanā;</p>

<p rend="gathalast">Kuhiṃ deva nidahāmi, taṃ me akkhāhi pucchito’’ti.</p>

<p rend="bodytext">Tattha <hi rend="bold">tamabravī</hi>ti ‘‘mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ, idāneva vadati, kuhiṃ nu kho nidhetabbaṃ, pucchissāmi na’’nti cintetvā taṃ abravi.</p>

<p rend="bodytext">Vessantaro <pb ed="M" n="7.0260" /> āha –</p>

<p rend="hangnum" n="22:1711"><hi rend="paranum">22:1711</hi><hi rend="dot">.</hi></p>

<p rend="gatha1"> ‘‘Sīlavantesu dajjāsi, dānaṃ maddi yathārahaṃ;</p>

<p rend="gathalast">Na hi dānā paraṃ atthi, patiṭṭhā sabbapāṇina’’nti.</p>

<p rend="bodytext">Tattha <hi rend="bold">dajjāsī</hi>ti bhadde, maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi. <hi rend="bold">Na hi dānā para</hi>nti dānato uttaritaraṃ patiṭṭhā nāma na hi atthi.</p>

<p rend="bodytext">Sā <pb ed="P" n="6.0495" /> ‘‘sādhū’’ti tassa vacanaṃ sampaṭicchi. Atha naṃ uttaripi ovadanto āha –</p>

<p rend="hangnum" n="22:1712"><hi rend="paranum">22:1712</hi><hi rend="dot">.</hi></p>

<p rend="gatha1"> ‘‘Puttesu maddi dayesi, sassuyā sasuramhi ca;</p>

<p rend="gathalast">Yo ca taṃ bhattā maññeyya, sakkaccaṃ taṃ upaṭṭhahe.</p>

<p rend="hangnum" n="22:1713"><hi rend="paranum">22:1713</hi><hi rend="dot">.</hi></p>

<p rend="gatha1"> ‘‘No ce taṃ bhattā maññeyya, mayā vippavasena te;</p>

<p rend="gathalast">Aññaṃ bhattāraṃ pariyesa, mā kisittho mayā vinā’’ti.</p>

<p rend="bodytext">Tattha <pb ed="V" n="7.0246" /><hi rend="bold">dayesī</hi>ti dayaṃ mettaṃ kareyyāsi. <hi rend="bold">Yo ca taṃ bhattā maññeyyā</hi>ti bhadde, yo ca mayi gate ‘‘ahaṃ te bhattā bhavissāmī’’ti taṃ maññissati, tampi sakkaccaṃ upaṭṭhaheyyāsi. <hi rend="bold">Mayā vippavasena te</hi>ti mayā saddhiṃ tava vippavāsena sace koci ‘‘ahaṃ te bhattā bhavissāmī’’ti taṃ na maññeyya, atha sayameva aññaṃ bhattāraṃ pariyesa. <hi rend="bold">Mā kisittho mayā vinā</hi>ti mayā vinā hutvā mā kisā bhavi, mā kilamīti attho.</p>

<p rend="bodytext">Atha naṃ maddī ‘‘kiṃ nu kho esa evarūpaṃ vacanaṃ maṃ bhaṇatī’’ti cintetvā ‘‘kasmā, deva, imaṃ ayuttaṃ kathaṃ kathesī’’ti pucchi. Mahāsatto ‘‘bhadde, mayā hatthissa dinnattā sivayo kuddhā maṃ raṭṭhā pabbājenti, sve ahaṃ sattasatakaṃ mahādānaṃ datvā tatiyadivase nagarā nikkhamissāmī’’ti vatvā āha –</p>

<p rend="hangnum" n="22:1714"><hi rend="paranum">22:1714</hi><hi rend="dot">.</hi></p>

<p rend="gatha1"> ‘‘Ahañhi vanaṃ gacchāmi, ghoraṃ vāḷamigāyutaṃ;</p>

<p rend="gathalast">Saṃsayo jīvitaṃ mayhaṃ, ekakassa brahāvane’’ti.</p>

<p rend="bodytext">Tattha <hi rend="bold">saṃsayo</hi>ti anekapaccatthike ekakassa sukhumālassa mama vane vasato kuto jīvitaṃ, nicchayena marissāmīti adhippāyenevaṃ āha.</p>

<p rend="hangnum" n="22:1715"><hi rend="paranum">22:1715</hi><hi rend="dot">.</hi></p>

<p rend="gatha1"> ‘‘Tamabravi <pb ed="M" n="7.0261" /> rājaputtī, maddī sabbaṅgasobhanā;</p>

<p rend="gathalast">Abhumme kathaṃ nu bhaṇasi, pāpakaṃ vata bhāsasi.</p>

<p rend="hangnum" n="22:1716"><hi rend="paranum">22:1716</hi><hi rend="dot">.</hi></p>

<p rend="gatha1"> ‘‘Nesa dhammo mahārāja, yaṃ tvaṃ gaccheyya ekako;</p>

<p rend="gathalast">Ahampi tena gacchāmi, yena gacchasi khattiya.</p>

<p rend="hangnum" n="22:1717"><hi rend="paranum">22:1717</hi><hi rend="dot">.</hi></p>

<p rend="gatha1"> ‘‘Maraṇaṃ vā tayā saddhiṃ, jīvitaṃ vā tayā vinā;</p>

<p rend="gathalast">Tadeva maraṇaṃ seyyo, yaṃ ce jīve tayā vinā.</p>

<p rend="hangnum" n="22:1718"><hi rend="paranum">22:1718</hi><hi rend="dot">.</hi></p>

<p rend="gatha1"> ‘‘Aggiṃ ujjālayitvāna, ekajālasamāhitaṃ;</p>

<p rend="gathalast">Tattha me maraṇaṃ seyyo, yaṃ ce jīve tayā vinā.</p>

<p rend="hangnum" n="22:1719"><hi rend="paranum">22:1719</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="7.0247" /><pb ed="P" n="6.0496" /> āraññakaṃ nāgaṃ, dantiṃ anveti hatthinī;</p>

<p rend="gathalast">Jessantaṃ giriduggesu, samesu visamesu ca.</p>

<p rend="hangnum" n="22:1720"><hi rend="paranum">22:1720</hi><hi rend="dot">.</hi></p>

<p rend="gatha1"> ‘‘Evaṃ taṃ anugacchāmi, putte ādāya pacchato;</p>

<p rend="gathalast">Subharā te bhavissāmi, na te hessāmi dubbharā’’ti.</p>

<p rend="bodytext">Tattha <hi rend="bold">abhumme</hi>ti abhūtaṃ vata me katheyyāsi. <hi rend="bold">Nesa dhammo</hi>ti na eso sabhāvo, netaṃ kāraṇaṃ. <hi rend="bold">Tadevā</hi>ti tayā saddhiṃ yaṃ maraṇaṃ atthi, tadeva maraṇaṃ seyyo. <hi rend="bold">Tatthā</hi>ti tasmiṃ ekajālabhūte dārucitake. <hi rend="bold">Jessanta</hi>nti vicarantaṃ.</p>

<p rend="bodytext">Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –</p>

<p rend="hangnum" n="22:1721"><hi rend="paranum">22:1721</hi><hi rend="dot">.</hi></p>

<p rend="gatha1"> ‘‘Ime kumāre passanto, mañjuke piyabhāṇine;</p>

<p rend="gathalast">Āsīne vanagumbasmiṃ, na rajjassa sarissasi.</p>

<p rend="hangnum" n="22:1722"><hi rend="paranum">22:1722</hi><hi rend="dot">.</hi></p>

<p rend="gatha1"> ‘‘Ime kumāre passanto, mañjuke piyabhāṇine;</p>

<p rend="gathalast">Kīḷante vanagumbasmiṃ, na rajjassa sarissasi.</p>

<p rend="hangnum" n="22:1723"><hi rend="paranum">22:1723</hi><hi rend="dot">.</hi></p>

<p rend="gatha1"> ‘‘Ime kumāre passanto, mañjuke piyabhāṇine;</p>

<p rend="gathalast">Assame ramaṇīyamhi, na rajjassa sarissasi.</p>

<p rend="hangnum" n="22:1724"><hi rend="paranum">22:1724</hi><hi rend="dot">.</hi></p>

<p rend="gatha1"> ‘‘Ime kumāre passanto, mañjuke piyabhāṇine;</p>

<p rend="gathalast">Kīḷante assame ramme, na rajjassa sarissasi.</p>

<p rend="hangnum" n="22:1725"><hi rend="paranum">22:1725</hi><hi rend="dot">.</hi></p>

<p rend="gatha1"> ‘‘Ime <pb ed="M" n="7.0262" /> kumāre passanto, māladhārī alaṅkate;</p>

<p rend="gathalast">Assame ramaṇīyamhi, na rajjassa sarissasi.</p>

<p rend="hangnum" n="22:1726"><hi rend="paranum">22:1726</hi><hi rend="dot">.</hi></p>

<p rend="gatha1"> ‘‘Ime kumāre passanto, māladhārī alaṅkate;</p>

<p rend="gathalast">Kīḷante assame ramme, na rajjassa sarissasi.</p>

<p rend="hangnum" n="22:1727"><hi rend="paranum">22:1727</hi><hi rend="dot">.</hi></p>

<p rend="gatha1"> ‘‘Yadā <pb ed="V" n="7.0248" /> dakkhisi naccante, kumāre māladhārine;</p>

<p rend="gathalast">Assame ramaṇīyamhi, na rajjassa sarissasi.</p>

<p rend="hangnum" n="22:1728"><hi rend="paranum">22:1728</hi><hi rend="dot">.</hi></p>

<p rend="gatha1"> ‘‘Yadā dakkhisi naccante, kumāre māladhārine;</p>

<p rend="gathalast">Kīḷante assame ramme, na rajjassa sarissasi.</p>

<p rend="hangnum" n="22:1729"><hi rend="paranum">22:1729</hi><hi rend="dot">.</hi></p>

<p rend="gatha1"> ‘‘Yadā dakkhisi mātaṅgaṃ, kuñjaraṃ saṭṭhihāyanaṃ;</p>

<p rend="gathalast">Ekaṃ araññe carantaṃ, na rajjassa sarissasi.</p>

<p rend="hangnum" n="22:1730"><hi rend="paranum">22:1730</hi><hi rend="dot">.</hi></p>

<p rend="gatha1"> ‘‘Yadā dakkhisi mātaṅgaṃ, kuñjaraṃ saṭṭhihāyanaṃ;</p>

<p rend="gathalast">Sāyaṃ pāto vicarantaṃ, na rajjassa sarissasi.</p>

<p rend="hangnum" n="22:1731"><hi rend="paranum">22:1731</hi><hi rend="dot">.</hi></p>

<p rend="gatha1"> ‘‘Yadā <pb ed="P" n="6.0497" /> kareṇusaṅghassa, yūthassa purato vajaṃ;</p>

<p rend="gatha2">Koñcaṃ kāhati mātaṅgo, kuñjaro saṭṭhihāyano;</p>

<p rend="gathalast">Tassa taṃ nadato sutvā, na rajjassa sarissasi.</p>

<p rend="hangnum" n="22:1732"><hi rend="paranum">22:1732</hi><hi rend="dot">.</hi></p>

<p rend="gatha1"> ‘‘Dubhato vanavikāse, yadā dakkhisi kāmado;</p>

<p rend="gathalast">Vane vāḷamigākiṇṇe, na rajjassa sarissasi.</p>

<p rend="hangnum" n="22:1733"><hi rend="paranum">22:1733</hi><hi rend="dot">.</hi></p>

<p rend="gatha1"> ‘‘Migaṃ disvāna sāyanhaṃ, pañcamālinamāgataṃ;</p>

<p rend="gathalast">Kimpurise ca naccante, na rajjassa sarissasi.</p>

<p rend="hangnum" n="22:1734"><hi rend="paranum">22:1734</hi><hi rend="dot">.</hi></p>

<p rend="gatha1"> ‘‘Yadā sossasi nigghosaṃ, sandamānāya sindhuyā;</p>

<p rend="gathalast">Gītaṃ kimpurisānañca, na rajjassa sarissasi.</p>

<p rend="hangnum" n="22:1735"><hi rend="paranum">22:1735</hi><hi rend="dot">.</hi></p>

<p rend="gatha1"> ‘‘Yadā sossasi nigghosaṃ, girigabbharacārino;</p>

<p rend="gathalast">Vassamānassulūkassa, na rajjassa sarissasi.</p>

<p rend="hangnum" n="22:1736"><hi rend="paranum">22:1736</hi><hi rend="dot">.</hi></p>

<p rend="gatha1"> ‘‘Yadā <pb ed="V" n="7.0249" /> sīhassa byagghassa, khaggassa gavayassa ca;</p>

<p rend="gathalast">Vane sossasi vāḷānaṃ, na rajjassa sarissasi.</p>

<p rend="hangnum" n="22:1737"><hi rend="paranum">22:1737</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="7.0263" /> morīhi parikiṇṇaṃ, barihīnaṃ matthakāsinaṃ;</p>

<p rend="gathalast">Moraṃ dakkhisi naccantaṃ, na rajjassa sarissasi.</p>

<p rend="hangnum" n="22:1738"><hi rend="paranum">22:1738</hi><hi rend="dot">.</hi></p>

<p rend="gatha1"> ‘‘Yadā morīhi parikiṇṇaṃ, aṇḍajaṃ citrapakkhinaṃ;</p>

<p rend="gathalast">Moraṃ dakkhisi naccantaṃ, na rajjassa sarissasi.</p>

<p rend="hangnum" n="22:1739"><hi rend="paranum">22:1739</hi><hi rend="dot">.</hi></p>

<p rend="gatha1"> ‘‘Yadā morīhi parikiṇṇaṃ, nīlagīvaṃ sikhaṇḍinaṃ;</p>

<p rend="gathalast">Moraṃ dakkhisi naccantaṃ, na rajjassa sarissasi.</p>

<p rend="hangnum" n="22:1740"><hi rend="paranum">22:1740</hi><hi rend="dot">.</hi></p>

<p rend="gatha1"> ‘‘Yadā dakkhisi hemante, pupphite dharaṇīruhe;</p>

<p rend="gathalast">Surabhiṃ sampavāyante, na rajjassa sarissasi.</p>

<p rend="hangnum" n="22:1741"><hi rend="paranum">22:1741</hi><hi rend="dot">.</hi></p>

<p rend="gatha1"> ‘‘Yadā hemantike māse, haritaṃ dakkhisi medaniṃ;</p>

<p rend="gathalast">Indagopakasañchannaṃ, na rajjassa sarissasi.</p>

<p rend="hangnum" n="22:1742"><hi rend="paranum">22:1742</hi><hi rend="dot">.</hi></p>

<p rend="gatha1"> ‘‘Yadā dakkhisi hemante, pupphite dharaṇīruhe;</p>

<p rend="gatha2">Kuṭajaṃ bimbajālañca, pupphitaṃ loddapaddhakaṃ;</p>

<p rend="gathalast">Suratiṃ sampavāyante, na rajjassa sarissasi.</p>

<p rend="hangnum" n="22:1743"><hi rend="paranum">22:1743</hi><hi rend="dot">.</hi></p>

<p rend="gatha1"> ‘‘Yadā hemantike māse, vanaṃ dakkhisi pupphitaṃ;</p>

<p rend="gathalast">Opupphāni ca paddhāni, na rajjassa sarissasī’’ti.</p>

<p rend="bodytext">Tattha <pb ed="P" n="6.0498" /><hi rend="bold">mañjuke</hi>ti madhurakathe. <hi rend="bold">Kareṇusaṅghassā</hi>ti hatthinighaṭāya. <hi rend="bold">Yūthassā</hi>ti hatthiyūthassa purato vajanto gacchanto. <hi rend="bold">Dubhato</hi>ti ubhayapassesu. <hi rend="bold">Vanavikāse</hi>ti vanaghaṭāyo. <hi rend="bold">Kāmado</hi>ti mayhaṃ sabbakāmado. <hi rend="bold">Sindhuyā</hi>ti nadiyā. <hi rend="bold">Vassamānassulūkassā</hi>ti ulūkasakuṇassa vassamānassa. <hi rend="bold">Vāḷāna</hi>nti vāḷamigānaṃ. Tesañhi sāyanhasamaye so saddo pañcaṅgikatūriyasaddo viya bhavissati, tasmā tesaṃ saddaṃ sutvā rajjassa na sarissasīti vadati, <hi rend="bold">barihīna</hi>nti kalāpasañchannaṃ <pb ed="V" n="7.0250" />. <hi rend="bold">Matthakāsina</hi>nti niccaṃ pabbatamatthake nisinnaṃ. ‘‘Mattakāsina’’ntipi pāṭho, kāmamadamattaṃ hutvā āsīnanti attho. <hi rend="bold">Bimbajāla</hi>nti rattaṅkurarukkhaṃ. <hi rend="bold">Opupphānī</hi>ti olambakapupphāni patitapupphāni.</p>

<p rend="bodytext">Evaṃ maddī himavantavāsinī viya ettakāhi gāthāhi himavantaṃ vaṇṇesīti.</p>

<p rend="centre">Hīmavantavaṇṇanā niṭṭhitā.</p>

<p rend="centre">Dānakaṇḍavaṇṇanā</p>

<p rend="bodytext">Phussatīpi <pb ed="M" n="7.0264" /> kho devī ‘‘puttassa me kaṭukasāsanaṃ gataṃ, kiṃ nu kho karoti, gantvā jānissāmī’’ti paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ paridevi. Tamatthaṃ pakāsento satthā āha –</p>

<p rend="hangnum" n="22:1744"><hi rend="paranum">22:1744</hi><hi rend="dot">.</hi></p>

<p rend="gatha1"> ‘‘Tesaṃ lālappitaṃ sutvā, puttassa suṇisāya ca;</p>

<p rend="gathalast">Kalunaṃ paridevesi, rājaputtī yasassinī.</p>

<p rend="hangnum" n="22:1745"><hi rend="paranum">22:1745</hi><hi rend="dot">.</hi></p>

<p rend="gatha1"> ‘‘Seyyo visaṃ me khāyitaṃ, papātā papateyyahaṃ;</p>

<p rend="gatha2">Rajjuyā bajjha miyyāhaṃ, kasmā vessantaraṃ puttaṃ;</p>

<p rend="gathalast">Pabbājenti adūsakaṃ.</p>

<p rend="hangnum" n="22:1746"><hi rend="paranum">22:1746</hi><hi rend="dot">.</hi></p>

<p rend="gatha1"> ‘‘Ajjhāyakaṃ dānapatiṃ, yācayogaṃ amacchariṃ;</p>

<p rend="gatha2">Pūjitaṃ paṭirājūhi, kittimantaṃ yasassinaṃ;</p>

<p rend="gathalast">Kasmā vessantaraṃ puttaṃ, pabbājenti adūsakaṃ.</p>

<p rend="hangnum" n="22:1747"><hi rend="paranum">22:1747</hi><hi rend="dot">.</hi></p>

<p rend="gatha1"> ‘‘Mātāpettibharaṃ jantuṃ, kule jeṭṭhāpacāyikaṃ;</p>

<p rend="gathalast">Kasmā vessantaraṃ puttaṃ, pabbājenti adūsakaṃ.</p>

<p rend="hangnum" n="22:1748"><hi rend="paranum">22:1748</hi><hi rend="dot">.</hi></p>

<p rend="gatha1"> ‘‘Rañño <pb ed="V" n="7.0251" /> hitaṃ devihitaṃ, ñātīnaṃ sakhinaṃ hitaṃ;</p>

<p rend="gatha2">Hitaṃ sabbassa raṭṭhassa, kasmā vessantaraṃ puttaṃ;</p>

<p rend="gathalast">Pabbājenti adūsaka’’nti.</p>

<p rend="bodytext">Tattha <hi rend="bold">rājaputtī</hi>ti phussatī maddarājadhītā. <hi rend="bold">Papateyyaha</hi>nti papateyyaṃ ahaṃ. <hi rend="bold">Rajjuyā bajjha miyyāha</hi>nti rajjuyā gīvaṃ bandhitvā mareyyaṃ ahaṃ. <hi rend="bold">Kasmā</hi>ti evaṃ amatāyameva mayi kena kāraṇena mama puttaṃ adūsakaṃ raṭṭhā pabbājenti. <hi rend="bold">Ajjhāyaka</hi>nti tiṇṇaṃ vedānaṃ pāraṅgataṃ, nānāsippesu ca nipphattiṃ pattaṃ.</p>

<p rend="bodytext">Iti <pb ed="P" n="6.0499" /> sā kalunaṃ paridevitvā puttañca suṇisañca assāsetvā rañño santikaṃ gantvā āha –</p>

<p rend="hangnum" n="22:1749"><hi rend="paranum">22:1749</hi><hi rend="dot">.</hi></p>

<p rend="gatha1"> ‘‘Madhūniva palātāni, ambāva patitā chamā;</p>

<p rend="gathalast">Evaṃ hessati te raṭṭhaṃ, pabbājenti adūsakaṃ.</p>

<p rend="hangnum" n="22:1750"><hi rend="paranum">22:1750</hi><hi rend="dot">.</hi></p>

<p rend="gatha1"> ‘‘Haṃso <pb ed="M" n="7.0265" /> nikhīṇapattova, pallalasmiṃ anūdake;</p>

<p rend="gathalast">Apaviddho amaccehi, eko rājā vihiyyasi.</p>

<p rend="hangnum" n="22:1751"><hi rend="paranum">22:1751</hi><hi rend="dot">.</hi></p>

<p rend="gatha1"> ‘‘Taṃ taṃ brūmi mahārāja, attho te mā upaccagā;</p>

<p rend="gathalast">Mā naṃ sivīnaṃ vacanā, pabbājesi adūsaka’’nti.</p>

<p rend="bodytext">Tattha <hi rend="bold">palātānī</hi>ti palātamakkhikāni madhūni viya. <hi rend="bold">Ambāva patitā chamā</hi>ti bhūmiyaṃ patitaambapakkāni viya. Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti. <hi rend="bold">Nikhīṇapattovā</hi>ti paggharitapatto viya. <hi rend="bold">Apaviddho amaccehī</hi>ti mama puttena sahajātehi saṭṭhisahassehi amaccehi chaḍḍito hutvā. <hi rend="bold">Vihiyyasī</hi>ti kilamissasi. <hi rend="bold">Sivīnaṃ vacanā</hi>ti sivīnaṃ vacanena mā naṃ adūsakaṃ mama puttaṃ pabbājesīti.</p>

<p rend="bodytext">Taṃ sutvā rājā āha –</p>

<p rend="hangnum" n="22:1752"><hi rend="paranum">22:1752</hi><hi rend="dot">.</hi></p>

<p rend="gatha1"> ‘‘Dhammassāpacitiṃ <pb ed="V" n="7.0252" /> kummi, sivīnaṃ vinayaṃ dhajaṃ;</p>

<p rend="gathalast">Pabbājemi sakaṃ puttaṃ, pāṇā piyataro hi me’’ti.</p>

<p rend="bodytext">Tassattho – bhadde, ahaṃ sivīnaṃ dhajaṃ vessantaraṃ kumāraṃ vinayanto pabbājento siviraṭṭhe porāṇakarājūnaṃ paveṇidhammassa apacitiṃ kummi karomi, tasmā sacepi me pāṇā piyataro so, tathāpi naṃ pabbājemīti.</p>

<p rend="bodytext">Taṃ sutvā sā paridevamānā āha –</p>

<p rend="hangnum" n="22:1753"><hi rend="paranum">22:1753</hi><hi rend="dot">.</hi></p>

<p rend="gatha1"> ‘‘Yassa pubbe dhajaggāni, kaṇikārāva pupphitā;</p>

<p rend="gathalast">Yāyantamanuyāyanti, svajjekova gamissati.</p>

<p rend="hangnum" n="22:1754"><hi rend="paranum">22:1754</hi><hi rend="dot">.</hi></p>

<p rend="gatha1"> ‘‘Yassa pubbe dhajaggāni, kaṇikāravanāniva;</p>

<p rend="gathalast">Yāyantamanuyāyanti, svajjekova gamissati.</p>

<p rend="hangnum" n="22:1755"><hi rend="paranum">22:1755</hi><hi rend="dot">.</hi></p>

<p rend="gatha1"> ‘‘Yassa pubbe anīkāni, kaṇikārāva pupphitā;</p>

<p rend="gathalast">Yāyantamanuyāyanti, svajjekova gamissati.</p>

<p rend="hangnum" n="22:1756"><hi rend="paranum">22:1756</hi><hi rend="dot">.</hi></p>

<p rend="gatha1"> ‘‘Yassa pubbe anīkāni, kaṇikāravanāniva;</p>

<p rend="gathalast">Yāyantamanuyāyanti, svajjekova gamissati.</p>

<p rend="hangnum" n="22:1757"><hi rend="paranum">22:1757</hi><hi rend="dot">.</hi></p>

<p rend="gatha1"> ‘‘Indagopakavaṇṇābhā <pb ed="P" n="6.0500" /><pb ed="M" n="7.0266" />, gandhārā paṇḍukambalā;</p>

<p rend="gathalast">Yāyantamanuyāyanti, svajjekova gamissati.</p>

<p rend="hangnum" n="22:1758"><hi rend="paranum">22:1758</hi><hi rend="dot">.</hi></p>

<p rend="gatha1"> ‘‘Yo pubbe hatthinā yāti, sivikāya rathena ca;</p>

<p rend="gathalast">Svajja vessantaro rājā, kathaṃ gacchati pattiko.</p>

<p rend="hangnum" n="22:1759"><hi rend="paranum">22:1759</hi><hi rend="dot">.</hi></p>

<p rend="gatha1"> ‘‘Kathaṃ candanalittaṅgo, naccagītappabodhano;</p>

<p rend="gathalast">Khurājinaṃ pharasuñca, khārikājañca hāhiti.</p>

<p rend="hangnum" n="22:1760"><hi rend="paranum">22:1760</hi><hi rend="dot">.</hi></p>

<p rend="gatha1"> ‘‘Kasmā <pb ed="V" n="7.0253" /> nābhiharissanti, kāsāvā ajināni ca;</p>

<p rend="gathalast">Pavisantaṃ brahāraññaṃ, kasmā cīraṃ na bajjhare.</p>

<p rend="hangnum" n="22:1761"><hi rend="paranum">22:1761</hi><hi rend="dot">.</hi></p>

<p rend="gatha1"> ‘‘Kathaṃ nu cīraṃ dhārenti, rājapabbajitā janā;</p>

<p rend="gathalast">Kathaṃ kusamayaṃ cīraṃ, maddī paridahissati.</p>

<p rend="hangnum" n="22:1762"><hi rend="paranum">22:1762</hi><hi rend="dot">.</hi></p>

<p rend="gatha1"> ‘‘Kāsiyāni ca dhāretvā, khomakoṭumbarāni ca;</p>

<p rend="gathalast">Kusacīrāni dhārentī, kathaṃ maddī karissati.</p>

<p rend="hangnum" n="22:1763"><hi rend="paranum">22:1763</hi><hi rend="dot">.</hi></p>

<p rend="gatha1"> ‘‘Vayhāhi pariyāyitvā, sivikāya rathena ca;</p>

<p rend="gathalast">Sā kathajja anujjhaṅgī, pathaṃ gacchati pattikā.</p>

<p rend="hangnum" n="22:1764"><hi rend="paranum">22:1764</hi><hi rend="dot">.</hi></p>

<p rend="gatha1"> ‘‘Yassā mudutalā hatthā, caraṇā ca sukhedhitā;</p>

<p rend="gathalast">Sā kathajja anujjhaṅgī, pathaṃ gacchati pattikā.</p>

<p rend="hangnum" n="22:1765"><hi rend="paranum">22:1765</hi><hi rend="dot">.</hi></p>

<p rend="gatha1"> ‘‘Yassā mudutalā pādā, caraṇā ca sukhedhitā;</p>

<p rend="gatha2">Pādukāhi suvaṇṇāhi, pīḷamānāva gacchati;</p>

<p rend="gathalast">Sā kathajja anujjhaṅgī, pathaṃ gacchati pattikā.</p>

<p rend="hangnum" n="22:1766"><hi rend="paranum">22:1766</hi><hi rend="dot">.</hi></p>

<p rend="gatha1"> ‘‘Yāssu itthisahassānaṃ, purato gacchati mālinī;</p>

<p rend="gathalast">Sā kathajja anujjhaṅgī, vanaṃ gacchati ekikā.</p>

<p rend="hangnum" n="22:1767"><hi rend="paranum">22:1767</hi><hi rend="dot">.</hi></p>

<p rend="gatha1"> ‘‘Yāssu sivāya sutvāna, muhuṃ uttasate pure;</p>

<p rend="gathalast">Sā kathajja anujjhaṅgī, vanaṃ gacchati bhīrukā.</p>

<p rend="hangnum" n="22:1768"><hi rend="paranum">22:1768</hi><hi rend="dot">.</hi></p>

<p rend="gatha1"> ‘‘Yāssu <pb ed="M" n="7.0267" /> indasagottassa, ulūkassa pavassato;</p>

<p rend="gatha2">Sutvāna nadato bhītā, vāruṇīva pavedhati;</p>

<p rend="gathalast">Sā kathajja anujjhaṅgī, vanaṃ gacchati bhīrukā.</p>

<p rend="hangnum" n="22:1769"><hi rend="paranum">22:1769</hi><hi rend="dot">.</hi></p>

<p rend="gatha1"> ‘‘Sakuṇī <pb ed="V" n="7.0254" /> hataputtāva, suññaṃ disvā kulāvakaṃ;</p>

<p rend="gathalast">Ciraṃ dukkhena jhāyissaṃ, suññaṃ āgammimaṃ puraṃ.</p>

<p rend="hangnum" n="22:1770"><hi rend="paranum">22:1770</hi><hi rend="dot">.</hi></p>

<p rend="gatha1"> ‘‘Sakuṇī <pb ed="P" n="6.0501" /> hataputtāva, suññaṃ disvā kulāvakaṃ;</p>

<p rend="gathalast">Kisā paṇḍu bhavissāmi, piye putte apassatī.</p>

<p rend="hangnum" n="22:1771"><hi rend="paranum">22:1771</hi><hi rend="dot">.</hi></p>

<p rend="gatha1"> ‘‘Sakuṇī hataputtāva, suññaṃ disvā kulāvakaṃ;</p>

<p rend="gathalast">Tena tena padhāvissaṃ, piye putte apassatī.</p>

<p rend="hangnum" n="22:1772"><hi rend="paranum">22:1772</hi><hi rend="dot">.</hi></p>

<p rend="gatha1"> ‘‘Kurarī hatachāpāva, suññaṃ disvā kulāvakaṃ;</p>

<p rend="gathalast">Ciraṃ dukkhena jhāyissaṃ, suññaṃ āgammimaṃ puraṃ.</p>

<p rend="hangnum" n="22:1773"><hi rend="paranum">22:1773</hi><hi rend="dot">.</hi></p>

<p rend="gatha1"> ‘‘Kurarī hatachāpāva, suññaṃ disvā kulāvakaṃ;</p>

<p rend="gathalast">Kisā paṇḍu bhavissāmi, piye putte apassatī.</p>

<p rend="hangnum" n="22:1774"><hi rend="paranum">22:1774</hi><hi rend="dot">.</hi></p>

<p rend="gatha1"> ‘‘Kurarī hatachāpāva, suññaṃ disvā kulāvakaṃ;</p>

<p rend="gathalast">Tena tena padhāvissaṃ, piye putte apassatī.</p>

<p rend="hangnum" n="22:1775"><hi rend="paranum">22:1775</hi><hi rend="dot">.</hi></p>

<p rend="gatha1"> ‘‘Sā nūna cakkavākīva, pallalasmiṃ anūdake;</p>

<p rend="gathalast">Ciraṃ dukkhena jhāyissaṃ, suññaṃ āgammimaṃ puraṃ.</p>

<p rend="hangnum" n="22:1776"><hi rend="paranum">22:1776</hi><hi rend="dot">.</hi></p>

<p rend="gatha1"> ‘‘Sā nūna cakkavākīva, pallalasmiṃ anūdake;</p>

<p rend="gathalast">Kisā paṇḍu bhavissāmi, piye putte apassatī.</p>

<p rend="hangnum" n="22:1777"><hi rend="paranum">22:1777</hi><hi rend="dot">.</hi></p>

<p rend="gatha1"> ‘‘Sā nūna cakkavākīva, pallalasmiṃ anūdake;</p>

<p rend="gathalast">Tena tena padhāvissaṃ, piye putte apassatī.</p>

<p rend="hangnum" n="22:1778"><hi rend="paranum">22:1778</hi><hi rend="dot">.</hi></p>

<p rend="gatha1"> ‘‘Evaṃ me vilapantiyā, rājā puttaṃ adūsakaṃ;</p>

<p rend="gathalast">Pabbājesi vanaṃ raṭṭhā, maññe hissāmi jīvita’’nti.</p>

<p rend="bodytext">Tattha <pb ed="V" n="7.0255" /><hi rend="bold">kaṇikārāvā</hi>ti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya. <hi rend="bold">Yāyantamanuyāyantī</hi>ti uyyānavanakīḷādīnaṃ atthāya <pb ed="M" n="7.0268" /> gacchantaṃ vessantaraṃ anugacchanti. <hi rend="bold">Svajjekovā</hi>ti so ajja ekova hutvā gamissati. <hi rend="bold">Anīkānī</hi>ti hatthānīkādīni. <hi rend="bold">Gandhārā paṇḍukambalā</hi>ti gandhāraraṭṭhe uppannā satasahassagghanakā senāya pārutā rattakambalā. <hi rend="bold">Hāhitī</hi>ti khandhe katvā harissati. <hi rend="bold">Pavisanta</hi>nti pavisantassa. <hi rend="bold">Kasmā cīraṃ na bajjhare</hi>ti kasmā bandhituṃ jānantā vākacīraṃ na bandhanti. <hi rend="bold">Rājapabbajitā</hi>ti rājāno hutvā pabbajitā. <hi rend="bold">Khomakoṭumbarānī</hi>ti khomaraṭṭhe koṭumbararaṭṭhe uppannāni sāṭakāni.</p>

<p rend="bodytext"><hi rend="bold">Sā kathajjā</hi>ti sā kathaṃ ajja. <hi rend="bold">Anujjhaṅgī</hi>ti agarahitaaṅgī. <hi rend="bold">Pīḷamānāva gacchatī</hi>ti kampitvā kampitvā tiṭṭhantī viya gacchati. <hi rend="bold">Yāssu itthisahassāna</hi>ntiādīsu <hi rend="bold">assū</hi>ti nipāto, yāti attho. ‘‘Yā sā’’tipi pāṭho. <hi rend="bold">Sivāyā</hi>ti siṅgāliyā. <hi rend="bold">Pure</hi>ti pubbe nagare vasantī. <hi rend="bold">Indasagottassā</hi>ti kosiyagottassa. <hi rend="bold">Vāruṇīvā</hi>ti devatāpaviṭṭhā yakkhadāsī viya. <hi rend="bold">Dukkhenā</hi>ti puttaviyogasokadukkhena. <hi rend="bold">Āgammi maṃ pura</hi>nti imaṃ mama putte gate <pb ed="P" n="6.0502" /> puttanivesanaṃ āgantvā. <hi rend="bold">Piye putte</hi>ti vessantarañceva maddiñca sandhāyāha. <hi rend="bold">Hatachāpā</hi>ti hatapotakā. <hi rend="bold">Pabbājesi vanaṃ raṭṭhā</hi>ti yadi naṃ raṭṭhā pabbājesīti.</p>

<p rend="bodytext">Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu. Tāsaṃ pakkanditasaddaṃ sutvā mahāsattassapi nivesane tatheva pakkandiṃsu. Iti dvīsu rājakulesu keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā parideviṃsu. Tamatthaṃ pakāsento satthā āha –</p>

<p rend="hangnum" n="22:1779"><hi rend="paranum">22:1779</hi><hi rend="dot">.</hi></p>

<p rend="gatha1"> ‘‘Tassā lālappitaṃ sutvā, sabbā antepure bahū;</p>

<p rend="gathalast">Bāhā paggayha pakkanduṃ, sivikaññā samāgatā.</p>

<p rend="hangnum" n="22:1780"><hi rend="paranum">22:1780</hi><hi rend="dot">.</hi></p>

<p rend="gatha1"> ‘‘Sālāva sampamathitā, mālutena pamadditā;</p>

<p rend="gathalast">Senti puttā ca dārā ca, vessantaranivesane.</p>

<p rend="hangnum" n="22:1781"><hi rend="paranum">22:1781</hi><hi rend="dot">.</hi></p>

<p rend="gatha1"> ‘‘Orodhā ca kumārā ca, vesiyānā ca brāhmaṇā;</p>

<p rend="gathalast">Bāhā paggayha pakkanduṃ, vessantaranivesane.</p>

<p rend="hangnum" n="22:1782"><hi rend="paranum">22:1782</hi><hi rend="dot">.</hi></p>

<p rend="gatha1"> ‘‘Hatthārohā <pb ed="V" n="7.0256" /><pb ed="M" n="7.0269" /> anīkaṭṭhā, rathikā pattikārakā;</p>

<p rend="gathalast">Bāhā paggayha pakkanduṃ, vessantaranivesane.</p>

<p rend="hangnum" n="22:1783"><hi rend="paranum">22:1783</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyassuggamanaṃ pati;</p>

<p rend="gathalast">Atha vessantaro rājā, dānaṃ dātuṃ upāgami.</p>

<p rend="hangnum" n="22:1784"><hi rend="paranum">22:1784</hi><hi rend="dot">.</hi></p>

<p rend="gatha1"> ‘‘Vatthāni vatthakāmānaṃ, soṇḍānaṃ detha vāruṇiṃ;</p>

<p rend="gathalast">Bhojanaṃ bhojanatthīnaṃ, sammadeva pavecchatha.</p>

<p rend="hangnum" n="22:1785"><hi rend="paranum">22:1785</hi><hi rend="dot">.</hi></p>

<p rend="gatha1"> ‘‘Mā ca kañci vanibbake, heṭṭhayittha idhāgate;</p>

<p rend="gathalast">Tappetha annapānena, gacchantu paṭipūjitā.</p>

<p rend="hangnum" n="22:1786"><hi rend="paranum">22:1786</hi><hi rend="dot">.</hi></p>

<p rend="gatha1"> ‘‘Athettha vattatī saddo, tumulo bheravo mahā;</p>

<p rend="gathalast">Dānena taṃ nīharanti, puna dānaṃ adā tuvaṃ.</p>

<p rend="hangnum" n="22:1787"><hi rend="paranum">22:1787</hi><hi rend="dot">.</hi></p>

<p rend="gatha1"> ‘‘Te su mattā kilantāva, sampatanti vanibbakā;</p>

<p rend="gathalast">Nikkhamante mahārāje, sivīnaṃ raṭṭhavaḍḍhane.</p>

<p rend="hangnum" n="22:1788"><hi rend="paranum">22:1788</hi><hi rend="dot">.</hi></p>

<p rend="gatha1"> ‘‘Acchecchuṃ vata bho rukkhaṃ, nānāphaladharaṃ dumaṃ;</p>

<p rend="gathalast">Yathā vessantaraṃ raṭṭhā, pabbājenti adūsakaṃ.</p>

<p rend="hangnum" n="22:1789"><hi rend="paranum">22:1789</hi><hi rend="dot">.</hi></p>

<p rend="gatha1"> ‘‘Acchecchuṃ vata bho rukkhaṃ, sabbakāmadadaṃ dumaṃ;</p>

<p rend="gathalast">Yathā vessantaraṃ raṭṭhā, pabbājenti adūsakaṃ.</p>

<p rend="hangnum" n="22:1790"><hi rend="paranum">22:1790</hi><hi rend="dot">.</hi></p>

<p rend="gatha1"> ‘‘Acchecchuṃ vata bho rukkhaṃ, sabbakāmarasāharaṃ;</p>

<p rend="gathalast">Yathā vessantaraṃ raṭṭhā, pabbājenti adūsakaṃ.</p>

<p rend="hangnum" n="22:1791"><hi rend="paranum">22:1791</hi><hi rend="dot">.</hi></p>

<p rend="gatha1"> ‘‘Ye vuḍḍhā ye ca daharā, ye ca majjhimaporisā;</p>

<p rend="gatha2">Bāhā paggayha pakkanduṃ, nikkhamante mahārāje;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:1792"><hi rend="paranum">22:1792</hi><hi rend="dot">.</hi></p>

<p rend="gatha1"> ‘‘Atiyakkhā <pb ed="V" n="7.0257" /> vassavarā, itthāgārā ca rājino;</p>

<p rend="gatha2">Bāhā paggayha pakkanduṃ, nikkhamante mahārāje;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:1793"><hi rend="paranum">22:1793</hi><hi rend="dot">.</hi></p>

<p rend="gatha1"> ‘‘Thiyopi <pb ed="M" n="7.0270" /> tattha pakkanduṃ, yā tamhi nagare ahu;</p>

<p rend="gathalast">Nikkhamante mahārāje, sivīnaṃ raṭṭhavaḍḍhane.</p>

<p rend="hangnum" n="22:1794"><hi rend="paranum">22:1794</hi><hi rend="dot">.</hi></p>

<p rend="gatha1"> ‘‘Ye brāhmaṇā ye ca samaṇā, aññe vāpi vanibbakā;</p>

<p rend="gathalast">Bāhā paggayha pakkanduṃ, ‘adhammo kira bho’ iti.</p>

<p rend="hangnum" n="22:1795"><hi rend="paranum">22:1795</hi><hi rend="dot">.</hi></p>

<p rend="gatha1"> ‘‘Yathā vessantaro rājā, yajamāno sake pure;</p>

<p rend="gathalast">Sivīnaṃ vacanatthena, samhā raṭṭhā nirajjati.</p>

<p rend="hangnum" n="22:1796"><hi rend="paranum">22:1796</hi><hi rend="dot">.</hi></p>

<p rend="gatha1"> ‘‘Satta <pb ed="P" n="6.0503" /> hatthisate datvā, sabbālaṅkārabhūsite;</p>

<p rend="gathalast">Suvaṇṇakacche mātaṅge, hemakappanavāsase;</p>

<p rend="hangnum" n="22:1797"><hi rend="paranum">22:1797</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, tomaraṅkusapāṇibhi;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1798"><hi rend="paranum">22:1798</hi><hi rend="dot">.</hi></p>

<p rend="gatha1"> ‘‘Satta assasate datvā, sabbālaṅkārabhūsite;</p>

<p rend="gathalast">Ājānīyeva jātiyā, sindhave sīghavāhane.</p>

<p rend="hangnum" n="22:1799"><hi rend="paranum">22:1799</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, illiyācāpadhāribhi;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1800"><hi rend="paranum">22:1800</hi><hi rend="dot">.</hi></p>

<p rend="gatha1"> ‘‘Satta rathasate datvā, sannaddhe ussitaddhaje;</p>

<p rend="gathalast">Dīpe athopi veyagghe, sabbālaṅkārabhūsite.</p>

<p rend="hangnum" n="22:1801"><hi rend="paranum">22:1801</hi><hi rend="dot">.</hi></p>

<p rend="gatha1"> ‘‘Ārūḷhe gāmaṇīyehi, cāpahatthehi vammibhi;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1802"><hi rend="paranum">22:1802</hi><hi rend="dot">.</hi></p>

<p rend="gatha1"> ‘‘Satta <pb ed="V" n="7.0258" /> itthisate datvā, ekamekā rathe ṭhitā;</p>

<p rend="gathalast">Sannaddhā nikkharajjūhi, suvaṇṇehi alaṅkatā.</p>

<p rend="hangnum" n="22:1803"><hi rend="paranum">22:1803</hi><hi rend="dot">.</hi></p>

<p rend="gatha1"> ‘‘Pītālaṅkārā pītavasanā, pītābharaṇabhūsitā;</p>

<p rend="gatha2">Āḷārapamhā hasulā, susaññā tanumajjhimā;</p>

<p rend="gathalast">Esa vessantarā rājā, samhā raṭṭhā nirajjati.</p>

<p rend="hangnum" n="22:1804"><hi rend="paranum">22:1804</hi><hi rend="dot">.</hi></p>

<p rend="gatha1"> ‘‘Satta dhenusate datvā, sabbā kaṃsupadhāraṇā;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1805"><hi rend="paranum">22:1805</hi><hi rend="dot">.</hi></p>

<p rend="gatha1"> ‘‘Satta <pb ed="M" n="7.0271" /> dāsisate datvā, satta dāsasatāni ca;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1806"><hi rend="paranum">22:1806</hi><hi rend="dot">.</hi></p>

<p rend="gatha1"> ‘‘Hatthī assarathe datvā, nāriyo ca alaṅkatā;</p>

<p rend="gathalast">Esa vessantaro rājā, samhā raṭṭhā nirajjati.</p>

<p rend="hangnum" n="22:1807"><hi rend="paranum">22:1807</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Mahādāne padinnamhi, medanī sampakampatha.</p>

<p rend="hangnum" n="22:1808"><hi rend="paranum">22:1808</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Yaṃ pañjalikato rājā, samhā raṭṭhā nirajjatī’’ti.</p>

<p rend="bodytext">Tattha <hi rend="bold">sivikaññā</hi>ti bhikkhave, phussatiyā paridevitasaddaṃ sutvā sabbāpi sañjayassa sivirañño itthiyo samāgatā hutvā pakkanduṃ parideviṃsu. <hi rend="bold">Vessantaranivesane</hi>ti tattha itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu rājakulesu keci sakabhāvena saṇṭhātuṃ asakkontā vātavegena sampamathitā sālā viya patitvā parivattantā parideviṃsu. <hi rend="bold">Tato ratyā vivasāne</hi>ti bhikkhave, tato tassā rattiyā accayena sūriye uggate dānaveyyāvatikā ‘‘dānaṃ paṭiyādita’’nti rañño ārocayiṃsu. Atha vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā mahājanaparivuto sattasatakaṃ mahādānaṃ dātuṃ dānaggaṃ upāgami.</p>

<p rend="bodytext"><hi rend="bold">Dethā</hi>ti <pb ed="V" n="7.0259" /> tattha gantvā saṭṭhisahassaamacce āṇāpento evamāha. <hi rend="bold">Vāruṇi</hi>nti ‘‘majjadānaṃ nāma nipphala’’nti jānāti, evaṃ santepi ‘‘surāsoṇḍā dānaggaṃ patvā ‘vessantarassa dānagge suraṃ na labhimhā’ti vattuṃ mā labhantū’’ti dāpesi. <hi rend="bold">Vanibbake</hi>ti vanibbakajanesu kañci ekampi mā viheṭhayittha. <hi rend="bold">Paṭipūjitā</hi>ti mayā pūjitā hutvā yathā maṃ thomayamānā gacchanti <pb ed="P" n="6.0504" />, tathā tumhe karothāti vadati.</p>

<p rend="bodytext">Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni ca, tathārūpānaññeva assānaṃ sattasatāni ca, sīhacammādīhi parikkhittānaṃ nānāratanavicitrānaṃ suvaṇṇadhajānaṃ rathānaṃ sattasatāni, sabbālaṅkārappaṭimaṇḍitānaṃ uttamarūpadharānaṃ khattiyakaññādīnaṃ itthīnaṃ sattasatāni, suvinītānaṃ susikkhitānaṃ dāsānaṃ sattasatāni, tathā <pb ed="M" n="7.0272" /> dāsīnaṃ sattasatāni, varausabhajeṭṭhakānaṃ kuṇḍopadohinīnaṃ dhenūnaṃ sattasatāni, aparimāṇāni pānabhojanānīti sattasatakaṃ mahādānaṃ adāsi. Tasmiṃ evaṃ dānaṃ dadamāne jetuttaranagaravāsino khattiyabrāhmaṇavessasuddādayo ‘‘sāmi, vessantara siviraṭṭhavāsino taṃ ‘dānaṃ detī’ti pabbājenti, tvaṃ puna dānameva desī’’ti parideviṃsu. Tena vuttaṃ –</p>

<p rend="hangnum" n="22:1809"><hi rend="paranum">22:1809</hi><hi rend="dot">.</hi></p>

<p rend="gatha1"> ‘‘Athettha vattatī saddo, tumulo bheravo mahā;</p>

<p rend="gathalast">Dānena taṃ nīharanti, puna dānaṃ adā tuva’’nti.</p>

<p rend="bodytext">Dānapaṭiggāhakā pana dānaṃ gahetvā ‘‘idāni kira vessantaro rājā amhe anāthe katvā araññaṃ pavisissati, ito paṭṭhāya kassa santikaṃ gamissāmā’’ti chinnapādā viya patantā āvattantā parivattantā mahāsaddena parideviṃsu. Tamatthaṃ pakāsento satthā āha –</p>

<p rend="hangnum" n="22:1810"><hi rend="paranum">22:1810</hi><hi rend="dot">.</hi></p>

<p rend="gatha1"> ‘‘Te su mattā kilantāva, sampatanti vanibbakā;</p>

<p rend="gathalast">Nikkhamante mahārāje, sivīnaṃ raṭṭhavaḍḍhane’’ti.</p>

<p rend="bodytext">Tattha <hi rend="bold">te su mattā</hi>ti <hi rend="bold">su</hi>-kāro nipātamatto, te vanibbakāti attho. <hi rend="bold">Mattā kilantāvā</hi>ti mattā viya kilantā viya ca hutvā. <hi rend="bold">Sampatantī</hi>ti parivattitvā bhūmiyaṃ patanti. <hi rend="bold">Acchecchuṃ vatā</hi>ti chindiṃsu, <hi rend="bold">vatā</hi>ti nipātamattaṃ. <hi rend="bold">Yathā</hi>ti yena kāraṇena. <hi rend="bold">Atiyakkhā</hi>ti bhūtavijjā ikkhaṇikāpi. <hi rend="bold">Vassavarā</hi>ti uddhaṭabījā orodhapālakā. <hi rend="bold">Vacanatthenā</hi>ti vacanakāraṇena. <hi rend="bold">Samhā raṭṭhā nirajjatī</hi>ti attano raṭṭhā niggacchati. <hi rend="bold">Gāmaṇīyehī</hi>ti hatthācariyehi. <hi rend="bold">Ājānīyevā</hi>ti jātisampanne <pb ed="V" n="7.0260" />. <hi rend="bold">Gāmaṇīyehī</hi>ti assācariyehi. <hi rend="bold">Illiyācāpadhāribhī</hi>ti illiyañca cāpañca dhārentehi. <hi rend="bold">Dīpe athopi veyyagghe</hi>ti dīpicammabyagghacammaparikkhitte. <hi rend="bold">Ekamekā rathe ṭhitā</hi>ti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi parivutaṃ katvā adāsi.</p>

<p rend="bodytext"><hi rend="bold">Nikkharajjūhī</hi>ti suvaṇṇasuttamayehi pāmaṅgehi. <hi rend="bold">Āḷārapamhā</hi>ti visālakkhigaṇḍā. <hi rend="bold">Hasulā</hi>ti mhitapubbaṅgamakathā. <hi rend="bold">Susaññā</hi>ti sussoṇiyo. <hi rend="bold">Tanumajjhimā</hi>ti <pb ed="M" n="7.0273" /> karatalamiva tanumajjhimabhāgā. Tadā pana devatāyo jambudīpatale rājūnaṃ ‘‘vessantaro rājā mahādānaṃ detī’’ti ārocayiṃsu, tasmā te khattiyā devatānubhāvenāgantvā tā gaṇhitvā pakkamiṃsu. <hi rend="bold">Kaṃsupadhāraṇā</hi>ti idha <hi rend="bold">kaṃsa</hi>nti rajatassa nāmaṃ, rajatamayena khīrapaṭicchanabhājanena saddhiññeva adāsīti attho. <hi rend="bold">Padinnamhī</hi>ti dīyamāne. <hi rend="bold">Sampakampathā</hi>ti dānatejena kampittha. <hi rend="bold">Yaṃ pañjalikato</hi>ti yaṃ so vessantaro rājā mahādānaṃ datvā añjaliṃ paggayha attano dānaṃ namassamāno ‘‘sabbaññutaññāṇassa me idaṃ paccayo hotū’’ti pañjalikato ahosi, tadāpi bhīsanakameva ahosi, tasmiṃ khaṇe pathavī kampitthāti attho. <hi rend="bold">Nirajjatī</hi>ti evaṃ katvā niggacchatiyeva, na koci naṃ nivāretīti attho.</p>

<p rend="bodytext">Apica <pb ed="P" n="6.0505" /> kho tassa dānaṃ dadantasseva sāyaṃ ahosi. So attano nivesanameva gantvā ‘‘mātāpitaro vanditvā sve gamissāmī’’ti cintetvā alaṅkatarathena mātāpitūnaṃ vasanaṭṭhānaṃ gato. Maddīdevīpi ‘‘ahaṃ sāminā saddhiṃ gantvā mātāpitaro anujānāpessāmī’’ti teneva saddhiṃ gatā. Mahāsatto pitaraṃ vanditvā attano gamanabhāvaṃ kathesi. Tamatthaṃ pakāsento satthā āha –</p>

<p rend="hangnum" n="22:1811"><hi rend="paranum">22:1811</hi><hi rend="dot">.</hi></p>

<p rend="gatha1"> ‘‘Āmantayittha rājānaṃ, sañjayaṃ dhamminaṃ varaṃ;</p>

<p rend="gathalast">Avaruddhasi maṃ deva, vaṅkaṃ gacchāmi pabbataṃ.</p>

<p rend="hangnum" n="22:1812"><hi rend="paranum">22:1812</hi><hi rend="dot">.</hi></p>

<p rend="gatha1"> ‘‘Ye hi keci mahārāja, bhūtā ye ca bhavissare;</p>

<p rend="gathalast">Atittāyeva kāmehi, gacchanti yamasādhanaṃ.</p>

<p rend="hangnum" n="22:1813"><hi rend="paranum">22:1813</hi><hi rend="dot">.</hi></p>

<p rend="gatha1"> ‘‘Svāhaṃ sake abhissasiṃ, yajamāno sake pure;</p>

<p rend="gathalast">Sivīnaṃ vacanatthena, samhā raṭṭhā nirajjahaṃ.</p>

<p rend="hangnum" n="22:1814"><hi rend="paranum">22:1814</hi><hi rend="dot">.</hi></p>

<p rend="gatha1"> ‘‘Aghaṃ <pb ed="V" n="7.0261" /> taṃ paṭisevissaṃ, vane vāḷamigākiṇṇe;</p>

<p rend="gatha2">Khaggadīpinisevite, ahaṃ puññāni karomi;</p>

<p rend="gathalast">Tumhe paṅkamhi sīdathā’’ti.</p>

<p rend="bodytext">Tattha <hi rend="bold">dhamminaṃ vara</hi>nti dhammikarājūnaṃ antare uttamaṃ. <hi rend="bold">Avaruddhasī</hi>ti raṭṭhā nīharasi. <hi rend="bold">Bhūtā</hi>ti atītā. <hi rend="bold">Bhavissare</hi>ti ye ca anāgate bhavissanti <pb ed="M" n="7.0274" />, paccuppanne ca nibbattā. <hi rend="bold">Yamasādhana</hi>nti yamarañño āṇāpavattiṭṭhānaṃ. <hi rend="bold">Svāhaṃ sake abhissasi</hi>nti so ahaṃ attano nagaravāsinoyeva pīḷesiṃ. Kiṃ karonto? <hi rend="bold">Yajamāno sake pure</hi>ti. Pāḷiyaṃ pana ‘‘so aha’’nti likhitaṃ. <hi rend="bold">Nirajjaha</hi>nti nikkhanto ahaṃ. <hi rend="bold">Aghaṃ ta</hi>nti yaṃ araññe vasantena paṭisevitabbaṃ dukkhaṃ, taṃ paṭisevissāmi. <hi rend="bold">Paṅkamhī</hi>ti tumhe pana kāmapaṅkamhi sīdathāti vadati.</p>

<p rend="bodytext">Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –</p>

<p rend="hangnum" n="22:1815"><hi rend="paranum">22:1815</hi><hi rend="dot">.</hi></p>

<p rend="gatha1"> ‘‘Anujānāhi maṃ amma, pabbajjā mama ruccati;</p>

<p rend="gatha2">Svāhaṃ sake abhissasiṃ, yajamāno sake pure;</p>

<p rend="gathalast">Sivīnaṃ vacanatthena, samhā raṭṭhā nirajjahaṃ.</p>

<p rend="hangnum" n="22:1816"><hi rend="paranum">22:1816</hi><hi rend="dot">.</hi></p>

<p rend="gatha1"> ‘‘Aghaṃ <pb ed="P" n="6.0506" /> taṃ paṭisevissaṃ, vane vāḷamigākiṇṇe;</p>

<p rend="gatha2">Khaggadīpinisevite, ahaṃ puññāni karomi;</p>

<p rend="gathalast">Tumhe paṅkamhi sīdathā’’ti.</p>

<p rend="bodytext">Taṃ sutvā phussatī āha –</p>

<p rend="hangnum" n="22:1817"><hi rend="paranum">22:1817</hi><hi rend="dot">.</hi></p>

<p rend="gatha1"> ‘‘Anujānāmi taṃ putta, pabbajjā te samijjhatu;</p>

<p rend="gatha2">Ayañca maddī kalyāṇī, susaññā tanumajjhimā;</p>

<p rend="bodytext">Acchataṃ saha puttehi, kiṃ araññe karissatī’’ti.</p>

<p rend="bodytext">Tattha <hi rend="bold">samijjhatū</hi>ti jhānena samiddhā hotu. <hi rend="bold">Acchata</hi>nti acchatu, idheva hotūti vadati.</p>

<p rend="bodytext">Vessantaro <pb ed="V" n="7.0262" /> āha –</p>

<p rend="hangnum" n="22:1818"><hi rend="paranum">22:1818</hi><hi rend="dot">.</hi></p>

<p rend="gatha1"> ‘‘Nāhaṃ akāmā dāsimpi, araññaṃ netumussahe;</p>

<p rend="gathalast">Sace icchati anvetu, sace nicchati acchatū’’ti.</p>

<p rend="bodytext">Tattha <hi rend="bold">akāmā</hi>ti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.</p>

<p rend="bodytext">Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –</p>

<p rend="hangnum" n="22:1819"><hi rend="paranum">22:1819</hi><hi rend="dot">.</hi></p>

<p rend="gatha1"> ‘‘Tato <pb ed="M" n="7.0275" /> suṇhaṃ mahārājā, yācituṃ paṭipajjatha;</p>

<p rend="gathalast">Mā candanasamācāre, rajojallaṃ adhārayi.</p>

<p rend="hangnum" n="22:1820"><hi rend="paranum">22:1820</hi><hi rend="dot">.</hi></p>

<p rend="gatha1"> ‘‘Mā kāsiyāni dhāretvā, kusacīraṃ adhārayi;</p>

<p rend="gathalast">Dukkho vāso araññasmiṃ, mā hi tvaṃ lakkhaṇe gamī’’ti.</p>

<p rend="bodytext">Tattha <hi rend="bold">paṭipajjathā</hi>ti bhikkhave, puttassa kathaṃ sutvā rājā suṇhaṃ yācituṃ paṭipajji. <hi rend="bold">Candanasamācāre</hi>ti lohitacandanena parikiṇṇasarīre. <hi rend="bold">Mā hi tvaṃ lakkhaṇe gamī</hi>ti subhalakkhaṇena samannāgate mā tvaṃ araññaṃ gamīti.</p>

<p rend="hangnum" n="22:1821"><hi rend="paranum">22:1821</hi><hi rend="dot">.</hi></p>

<p rend="gatha1"> ‘‘Tamabravi rājaputtī, maddī sabbaṅgasobhanā;</p>

<p rend="gathalast">Nāhaṃ taṃ sukhamiccheyyaṃ, yaṃ me vessantaraṃ vinā’’ti.</p>

<p rend="bodytext">Tattha <hi rend="bold">tamabravī</hi>ti taṃ sasuraṃ abravi.</p>

<p rend="hangnum" n="22:1822"><hi rend="paranum">22:1822</hi><hi rend="dot">.</hi></p>

<p rend="gatha1"> ‘‘Tamabravi mahārājā, sivīnaṃ raṭṭhavaḍḍhano;</p>

<p rend="gathalast">Iṅgha maddi nisāmehi, vane ye honti dussahā.</p>

<p rend="hangnum" n="22:1823"><hi rend="paranum">22:1823</hi><hi rend="dot">.</hi></p>

<p rend="gatha1"> ‘‘Bahū <pb ed="V" n="7.0263" /> kīṭā paṭaṅgā ca, makasā madhumakkhikā;</p>

<p rend="gathalast">Tepi taṃ tattha hiṃ seyyuṃ, taṃ te dukkhataraṃ siyā.</p>

<p rend="hangnum" n="22:1824"><hi rend="paranum">22:1824</hi><hi rend="dot">.</hi></p>

<p rend="gatha1"> ‘‘Apare <pb ed="P" n="6.0507" /> passa santāpe, nadīnupanisevite;</p>

<p rend="gathalast">Sappā ajagarā nāma, avisā te mahabbalā.</p>

<p rend="hangnum" n="22:1825"><hi rend="paranum">22:1825</hi><hi rend="dot">.</hi></p>

<p rend="gatha1"> ‘‘Te manussaṃ migaṃ vāpi, api māsannamāgataṃ;</p>

<p rend="gathalast">Parikkhipitvā bhogehi, vasamānenti attano.</p>

<p rend="hangnum" n="22:1826"><hi rend="paranum">22:1826</hi><hi rend="dot">.</hi></p>

<p rend="gatha1"> ‘‘Aññepi kaṇhajaṭino, acchā nāma aghammigā;</p>

<p rend="gathalast">Na tehi puriso diṭṭho, rukkhamāruyha muccati.</p>

<p rend="hangnum" n="22:1827"><hi rend="paranum">22:1827</hi><hi rend="dot">.</hi></p>

<p rend="gatha1"> ‘‘Saṅghaṭṭayantā siṅgāni, tikkhaggātippahārino;</p>

<p rend="gathalast">Mahiṃsā vicarantettha, nadiṃ sotumbaraṃ pati.</p>

<p rend="hangnum" n="22:1828"><hi rend="paranum">22:1828</hi><hi rend="dot">.</hi></p>

<p rend="gatha1"> ‘‘Disvā migānaṃ yūthānaṃ, gavaṃ sañcarataṃ vane;</p>

<p rend="gathalast">Dhenuva vacchagiddhāva, kathaṃ maddi karissasi.</p>

<p rend="hangnum" n="22:1829"><hi rend="paranum">22:1829</hi><hi rend="dot">.</hi></p>

<p rend="gatha1"> ‘‘Disvā <pb ed="M" n="7.0276" /> sampatite ghore, dumaggesu plavaṅgame;</p>

<p rend="gathalast">Akhettaññāya te maddi, bhavissate mahabbhayaṃ.</p>

<p rend="hangnum" n="22:1830"><hi rend="paranum">22:1830</hi><hi rend="dot">.</hi></p>

<p rend="gatha1"> ‘‘Yā tvaṃ sivāya sutvāna, muhuṃ uttasayī pure;</p>

<p rend="gathalast">Sā tvaṃ vaṅkamanuppattā, kathaṃ maddi karissasi.</p>

<p rend="hangnum" n="22:1831"><hi rend="paranum">22:1831</hi><hi rend="dot">.</hi></p>

<p rend="gatha1"> ‘‘Ṭhite majjhanhike kāle, sannisinnesu pakkhisu;</p>

<p rend="gathalast">Saṇateva brahāraññaṃ, tattha kiṃ gantumicchasī’’ti.</p>

<p rend="bodytext">Tattha <hi rend="bold">tamabravī</hi>ti taṃ suṇhaṃ abravi. <hi rend="bold">Apare passa santāpe</hi>ti aññepi santāpe bhayajanake pekkha. <hi rend="bold">Nadīnupanisevite</hi>ti nadīnaṃ upanisevite āsannaṭṭhāne, nadīkūle vasanteti attho. <hi rend="bold">Avisā</hi>ti nibbisā. <hi rend="bold">Api māsanna</hi>nti āsannaṃ attano sarīrasamphassaṃ āgatanti attho. <hi rend="bold">Aghammigā</hi>ti <pb ed="V" n="7.0264" /> aghakarā migā, dukkhāvahā migāti attho. <hi rend="bold">Nadiṃ sotumbaraṃ patī</hi>ti sotumbarāya nāma nadiyā tīre. <hi rend="bold">Yūthāna</hi>nti yūthāni, ayameva vā pāṭho. <hi rend="bold">Dhenuva vacchagiddhāvā</hi>ti tava dārake apassantī vacchagiddhā dhenu viya kathaṃ karissasi. <hi rend="bold">Va</hi>-kāro panettha nipātamattova. <hi rend="bold">Sampatite</hi>ti sampatante. <hi rend="bold">Ghore</hi>ti bhīsanake virūpe. <hi rend="bold">Plavaṅgame</hi>ti makkaṭe. <hi rend="bold">Akhettaññāyā</hi>ti araññabhūmiakusalatāya. <hi rend="bold">Bhavissate</hi>ti bhavissati. <hi rend="bold">Sivāya sutvānā</hi>ti siṅgāliyā saddaṃ sutvā. <hi rend="bold">Muhu</hi>nti punappunaṃ. <hi rend="bold">Uttasayī</hi>ti uttasasi. <hi rend="bold">Saṇatevā</hi>ti nadati viya saṇantaṃ viya bhavissati.</p>

<p rend="hangnum" n="22:1832"><hi rend="paranum">22:1832</hi><hi rend="dot">.</hi></p>

<p rend="gatha1"> ‘‘Tamabravi rājaputtī, maddī sabbaṅgasobhanā;</p>

<p rend="gatha2">Yāni etāni akkhāsi, vane paṭibhayāni me;</p>

<p rend="gathalast">Sabbāni abhisambhossaṃ, gacchaññeva rathesabha.</p>

<p rend="hangnum" n="22:1833"><hi rend="paranum">22:1833</hi><hi rend="dot">.</hi></p>

<p rend="gatha1"> ‘‘Kāsaṃ <pb ed="P" n="6.0508" /> kusaṃ poṭakilaṃ, usiraṃ muñcapabbajaṃ;</p>

<p rend="gathalast">Urasā panudahissāmi, nassa hessāmi dunnayā.</p>

<p rend="hangnum" n="22:1834"><hi rend="paranum">22:1834</hi><hi rend="dot">.</hi></p>

<p rend="gatha1"> ‘‘Bahūhi vata cariyāhi, kumārī vindate patiṃ;</p>

<p rend="gathalast">Udarassuparodhena, gohanuveṭhanena ca.</p>

<p rend="hangnum" n="22:1835"><hi rend="paranum">22:1835</hi><hi rend="dot">.</hi></p>

<p rend="gatha1"> ‘‘Aggissa <pb ed="M" n="7.0277" /> pāricariyāya, udakummujjanena ca;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1836"><hi rend="paranum">22:1836</hi><hi rend="dot">.</hi></p>

<p rend="gatha1"> ‘‘Apissā hoti appatto, ucchiṭṭhamapi bhuñjituṃ;</p>

<p rend="gatha2">Yo naṃ hatthe gahetvāna, akāmaṃ parikaḍḍhati;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1837"><hi rend="paranum">22:1837</hi><hi rend="dot">.</hi></p>

<p rend="gatha1"> ‘‘Kesaggahaṇamukkhepā, bhūmyā ca parisumbhanā;</p>

<p rend="gatha2">Datvā ca no pakkamati, bahuṃ dukkhaṃ anappakaṃ;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1838"><hi rend="paranum">22:1838</hi><hi rend="dot">.</hi></p>

<p rend="gatha1"> ‘‘Sukkacchavī <pb ed="V" n="7.0265" /> vedhaverā, datvā subhagamānino;</p>

<p rend="gatha2">Akāmaṃ parikaḍḍhanti, ulūkaññeva vāyasā;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1839"><hi rend="paranum">22:1839</hi><hi rend="dot">.</hi></p>

<p rend="gatha1"> ‘‘Api ñātikule phīte, kaṃsapajjotane vasaṃ;</p>

<p rend="gatha2">Nevātivākyaṃ na labhe, bhātūhi sakhinīhipi;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1840"><hi rend="paranum">22:1840</hi><hi rend="dot">.</hi></p>

<p rend="gatha1"> ‘‘Naggā nadī anudakā, naggaṃ raṭṭhaṃ arājakaṃ;</p>

<p rend="gatha2">Itthīpi vidhavā naggā, yassāpi dasa bhātaro;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1841"><hi rend="paranum">22:1841</hi><hi rend="dot">.</hi></p>

<p rend="gatha1"> ‘‘Dhajo rathassa paññāṇaṃ, dhūmo paññāṇamaggino;</p>

<p rend="gatha2">Rājā raṭṭhassa paññāṇaṃ, bhattā paññāṇamitthiyā;</p>

<p rend="gathalast">Vedhabyaṃ kaṭukaṃ loke, gacchaññeva rathesabha.</p>

<p rend="hangnum" n="22:1842"><hi rend="paranum">22:1842</hi><hi rend="dot">.</hi></p>

<p rend="gatha1"> ‘‘Yā daliddī daliddassa, aḍḍhā aḍḍhassa kittimā;</p>

<p rend="gathalast">Taṃ ve devā pasaṃsanti, dukkarañhi karoti sā.</p>

<p rend="hangnum" n="22:1843"><hi rend="paranum">22:1843</hi><hi rend="dot">.</hi></p>

<p rend="gatha1"> ‘‘Sāmikaṃ anubandhissaṃ, sadā kāsāyavāsinī;</p>

<p rend="gathalast">Pathabyāpi abhijjantyā, vedhabyaṃ kaṭukitthiyā.</p>

<p rend="hangnum" n="22:1844"><hi rend="paranum">22:1844</hi><hi rend="dot">.</hi></p>

<p rend="gatha1"> ‘‘Api sāgarapariyantaṃ, bahuvittadharaṃ mahiṃ;</p>

<p rend="gathalast">Nānāratanaparipūraṃ, nicche vessantaraṃ vinā.</p>

<p rend="hangnum" n="22:1845"><hi rend="paranum">22:1845</hi><hi rend="dot">.</hi></p>

<p rend="gatha1"> ‘‘Kathaṃ <pb ed="M" n="7.0278" /> nu tāsaṃ hadayaṃ, sukharā vata itthiyo;</p>

<p rend="gathalast">Yā sāmike dukkhitamhi, sukhamicchanti attano.</p>

<p rend="hangnum" n="22:1846"><hi rend="paranum">22:1846</hi><hi rend="dot">.</hi></p>

<p rend="gatha1"> ‘‘Nikkhamante mahārāje, sivīnaṃ raṭṭhavaḍḍhane;</p>

<p rend="gathalast">Tamahaṃ anubandhissaṃ, sabbakāmadado hi me’’ti.</p>

<p rend="bodytext">Tattha <pb ed="V" n="7.0266" /><hi rend="bold">tamabravī</hi>ti bhikkhave, maddī rañño vacanaṃ sutvā taṃ rājānaṃ abravi. <hi rend="bold">Abhisambhossa</hi>nti sahissāmi adhivāsessāmi. <hi rend="bold">Poṭakila</hi>nti poṭakilatiṇaṃ. <hi rend="bold">Panudahissāmī</hi>ti dvedhā katvā vessantarassa purato gamissāmi. <hi rend="bold">Udarassuparodhenā</hi>ti upavāsena khudādhivāsena. <hi rend="bold">Gohanuveṭhanena cā</hi>ti visālakaṭiyo onatapassā ca itthiyo sāmikaṃ labhantīti <pb ed="P" n="6.0509" /> katvā gohanunā kaṭiphalakaṃ koṭṭāpetvā veṭhanena ca passāni onāmetvā kumārikā patiṃ labhati. <hi rend="bold">Kaṭuka</hi>nti asātaṃ. <hi rend="bold">Gacchaññevā</hi>ti gamissāmiyeva.</p>

<p rend="bodytext"><hi rend="bold">Apissā hoti appatto</hi>ti tassā vidhavāya ucchiṭṭhakampi bhuñjituṃ ananucchavikova. <hi rend="bold">Yo na</hi>nti yo nīcajacco taṃ vidhavaṃ anicchamānaññeva hatthe gahetvā kaḍḍhati. <hi rend="bold">Kesaggahaṇamukkhepā, bhūmyā ca parisumbhanā</hi>ti asāmikaṃ itthiṃ hatthapādehi kesaggahaṇaṃ, ukkhepā, bhūmiyaṃ pātananti etāni avamaññanāni katvā atikkamanti. <hi rend="bold">Datvā cā</hi>ti asāmikāya itthiyā evarūpaṃ bahuṃ anappakaṃ dukkhaṃ parapuriso datvā ca <hi rend="bold">no pakkamati</hi> nirāsaṅko olokentova tiṭṭhati.</p>

<p rend="bodytext"><hi rend="bold">Sukkacchavī</hi>ti nhānīyacuṇṇena uṭṭhāpitacchavivaṇṇā. <hi rend="bold">Vedhaverā</hi>ti vidhavitthikāmā purisā. <hi rend="bold">Datvā</hi>ti kiñcideva appamattakaṃ dhanaṃ datvā. <hi rend="bold">Subhagamānino</hi>ti mayaṃ subhagāti maññamānā. <hi rend="bold">Akāma</hi>nti taṃ vidhavaṃ asāmikaṃ akāmaṃ. <hi rend="bold">Ulūkaññeva vāyasā</hi>ti kākā viyaulūkaṃ parikaḍḍhanti. <hi rend="bold">Kaṃsapajjotane</hi>ti suvaṇṇabhājanābhāya pajjotante. <hi rend="bold">Vasa</hi>nti evarūpepi ñātikule vasamānā. <hi rend="bold">Nevātivākyaṃ na labhe</hi>ti ‘‘ayaṃ itthī nissāmikā, yāvajīvaṃ amhākaññeva bhāro jāto’’tiādīni vacanāni vadantehi bhātūhipi sakhinīhipi ativākyaṃ garahavacanaṃ neva na labhati. <hi rend="bold">Paññāṇa</hi>nti pākaṭabhāvakāraṇaṃ.</p>

<p rend="bodytext"><hi rend="bold">Yā</hi><pb ed="M" n="7.0279" /><hi rend="bold">daliddī daliddassā</hi>ti deva, kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti, tassa aḍḍhakāle teneva saddhiṃ aḍḍhā sukhappattā hoti, taṃ ve devā pasaṃsanti. Abhijjantyāti abhijjantiyā. Sacepi hi itthiyā sakalapathavī na bhijjati, tāya sakalāya pathaviyā sāva issarā hoti, tathāpi vedhabyaṃ kaṭukamevāti attho. Sukharā vata itthiyoti suṭṭhu kharā vata itthiyo.</p>

<p rend="hangnum" n="22:1847"><hi rend="paranum">22:1847</hi><hi rend="dot">.</hi></p>

<p rend="gatha1"> ‘‘Tamabravi <pb ed="V" n="7.0267" /> mahārājā, maddiṃ sabbaṅgasobhanaṃ;</p>

<p rend="gatha2">Ime te daharā puttā, jālī kaṇhājinā cubho;</p>

<p rend="gathalast">Nikkhippa lakkhaṇe gaccha, mayaṃ te posayāmase’’ti.</p>

<p rend="bodytext">Tattha <hi rend="bold">jālī kaṇhājinā cubho</hi>ti jālī ca kaṇhājinā cāti ubho. <hi rend="bold">Nikkhippā</hi>ti ime nikkhipitvā gacchāhīti.</p>

<p rend="hangnum" n="22:1848"><hi rend="paranum">22:1848</hi><hi rend="dot">.</hi></p>

<p rend="gatha1"> ‘‘Tamabravi rājaputtī, maddī sabbaṅgasobhanā;</p>

<p rend="gatha2">Piyā me puttakā deva, jālī kaṇhājinā cubho;</p>

<p rend="gathalast">Tyamhaṃ tattha ramessanti, araññe jīvasokina’’nti.</p>

<p rend="bodytext">Tattha <hi rend="bold">tyamha</hi>nti te dārakā amhākaṃ tattha araññe. <hi rend="bold">Jīvasokina</hi>nti avigatasokānaṃ hadayaṃ ramayissantīti attho.</p>

<p rend="hangnum" n="22:1849"><hi rend="paranum">22:1849</hi><hi rend="dot">.</hi></p>

<p rend="gatha1"> ‘‘Tamabravi <pb ed="P" n="6.0510" /> mahārājā, sivīnaṃ raṭṭhavaḍḍhano;</p>

<p rend="gatha2">Sālīnaṃ odanaṃ bhutvā, suciṃ maṃsūpasecanaṃ;</p>

<p rend="gathalast">Rukkhaphalāni bhuñjantā, kathaṃ kāhanti dārakā.</p>

<p rend="hangnum" n="22:1850"><hi rend="paranum">22:1850</hi><hi rend="dot">.</hi></p>

<p rend="gatha1"> ‘‘Bhutvā satapale kaṃse, sovaṇṇe satarājike;</p>

<p rend="gathalast">Rukkhapattesu bhuñjantā, kathaṃ kāhanti dārakā.</p>

<p rend="hangnum" n="22:1851"><hi rend="paranum">22:1851</hi><hi rend="dot">.</hi></p>

<p rend="gatha1"> ‘‘Kāsiyāni ca dhāretvā, khomakoṭumbarāni ca;</p>

<p rend="gathalast">Kusacīrāni dhārentā, kathaṃ kāhanti dārakā.</p>

<p rend="hangnum" n="22:1852"><hi rend="paranum">22:1852</hi><hi rend="dot">.</hi></p>

<p rend="gatha1"> ‘‘Vayhāhi pariyāyitvā, sivikāya rathena ca;</p>

<p rend="gathalast">Pattikā paridhāvantā, kathaṃ kāhanti dārakā.</p>

<p rend="hangnum" n="22:1853"><hi rend="paranum">22:1853</hi><hi rend="dot">.</hi></p>

<p rend="gatha1"> ‘‘Kūṭāgāre <pb ed="M" n="7.0280" /> sayitvāna, nivāte phusitaggaḷe;</p>

<p rend="gathalast">Sayantā rukkhamūlasmiṃ, kathaṃ kāhanti dārakā.</p>

<p rend="hangnum" n="22:1854"><hi rend="paranum">22:1854</hi><hi rend="dot">.</hi></p>

<p rend="gatha1"> ‘‘Pallaṅkesu <pb ed="V" n="7.0268" /> sayitvāna, gonake cittasanthate;</p>

<p rend="gathalast">Sayantā tiṇasanthāre, kathaṃ kāhanti dārakā.</p>

<p rend="hangnum" n="22:1855"><hi rend="paranum">22:1855</hi><hi rend="dot">.</hi></p>

<p rend="gatha1"> ‘‘Gandhakena vilimpitvā, agarucandanena ca;</p>

<p rend="gathalast">Rajojallāni dhārentā, kathaṃ kāhanti dārakā.</p>

<p rend="hangnum" n="22:1856"><hi rend="paranum">22:1856</hi><hi rend="dot">.</hi></p>

<p rend="gatha1"> ‘‘Cāmaramorahatthehi, bījitaṅgā sukhedhitā;</p>

<p rend="gathalast">Phuṭṭhā ḍaṃsehi makasehi, kathaṃ kāhanti dārakā’’ti.</p>

<p rend="bodytext">Tattha <hi rend="bold">palasate kaṃse</hi>ti palasatena katāya kañcanapātiyā. <hi rend="bold">Gonake cittasanthate</hi>ti mahāpiṭṭhiyaṃ kāḷakojave ceva vicittake santhare ca. <hi rend="bold">Cāmaramorahatthehī</hi>ti cāmarehi ceva morahatthehi ca bījitaṅgā.</p>

<p rend="bodytext">Evaṃ tesaṃ sallapantānaññeva ratti vibhāyi, sūriyo uggañchi. Mahāsattassa catusindhavayuttaṃ alaṅkatarathaṃ ānetvā rājadvāre ṭhapayiṃsu. Maddīpi sassusasure vanditvā sesitthiyo apaloketvā dve putte ādāya vessantarato paṭhamataraṃ gantvā rathe aṭṭhāsi. Tamatthaṃ pakāsento satthā āha –</p>

<p rend="hangnum" n="22:1857"><hi rend="paranum">22:1857</hi><hi rend="dot">.</hi></p>

<p rend="gatha1"> ‘‘Tamabravi rājaputtī, maddī sabbaṅgasobhanā;</p>

<p rend="gatha2">Mā deva paridevesi, mā ca tvaṃ vimano ahu;</p>

<p rend="gathalast">Yathā mayaṃ bhavissāma, tathā hessanti dārakā.</p>

<p rend="hangnum" n="22:1858"><hi rend="paranum">22:1858</hi><hi rend="dot">.</hi></p>

<p rend="gatha1"> ‘‘Idaṃ vatvāna pakkāmi, maddī sabbaṅgasobhanā;</p>

<p rend="gathalast">Sivimaggena anvesi, putte ādāya lakkhaṇā’’ti.</p>

<p rend="bodytext">Tattha <hi rend="bold">sivimaggenā</hi>ti sivirañño gantabbamaggena. <hi rend="bold">Anvesī</hi>ti taṃ agamāsi, pāsādā otaritvā rathaṃ abhiruhīti attho.</p>

<p rend="hangnum" n="22:1859"><hi rend="paranum">22:1859</hi><hi rend="dot">.</hi></p>

<p rend="gatha1"> ‘‘Tato <pb ed="P" n="6.0511" /> vessantaro rājā, dānaṃ datvāna khattiyo;</p>

<p rend="gathalast">Pitu mātu ca vanditvā, katvā ca naṃ padakkhiṇaṃ.</p>

<p rend="hangnum" n="22:1860"><hi rend="paranum">22:1860</hi><hi rend="dot">.</hi></p>

<p rend="gatha1"> ‘‘Catuvāhiṃ <pb ed="V" n="7.0269" /><pb ed="M" n="7.0281" /> rathaṃ yuttaṃ, sīghamāruyha sandanaṃ;</p>

<p rend="gathalast">Ādāya puttadārañca, vaṅkaṃ pāyāsi pabbata’’nti.</p>

<p rend="bodytext">Tattha <hi rend="bold">tato</hi>ti bhikkhave, tassā maddiyā rathaṃ abhiruhitvā ṭhitakāle. <hi rend="bold">Datvā</hi>ti hiyyo dānaṃ datvā. <hi rend="bold">Katvā ca naṃ padakkhiṇa</hi>nti padakkhiṇañca katvā. <hi rend="bold">Na</hi>nti nipātamattaṃ.</p>

<p rend="hangnum" n="22:1861"><hi rend="paranum">22:1861</hi><hi rend="dot">.</hi></p>

<p rend="gatha1"> ‘‘Tato vessantaro rājā, yenāsi bahuko jano;</p>

<p rend="gathalast">Āmanta kho taṃ gacchāma, arogā hontu ñātayo’’ti.</p>

<p rend="bodytext">Tassattho – bhikkhave, tato vessantaro rājā yattha ‘‘vessantaraṃ rājānaṃ passissāmā’’ti bahuko jano ṭhito āsi, tattha rathaṃ pesetvā mahājanaṃ āpucchanto ‘‘āmanta kho taṃ gacchāma, arogā hontu ñātayo’’ti āha. Tattha <hi rend="bold">ta</hi>nti nipātamattaṃ. Bhikkhave, tato vessantaro rājā ñātake āha – ‘‘tumhe āmantetvā mayaṃ gacchāma, tumhe sukhitā hotha nidukkhā’’ti.</p>

<p rend="bodytext">Evaṃ mahāsatto mahājanaṃ āmantetvā ‘‘appamattā hotha, dānādīni puññāni karothā’’ti tesaṃ ovaditvā pakkāmi. Gacchante pana bodhisatte mātā ‘‘putto me dānavittako dānaṃ detū’’ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā avasesaṃ sabbaṃ adāsi. So nagarā nikkhamitvā ca nivattitvā oloketukāmo ahosi. Athassa manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāraṇena pathavīkampo ahosi. Tena vuttaṃ –</p>

<p rend="gatha2">‘‘Nikkhamitvāna nagarā, nivattitvā vilokite;</p>

<p rend="gathalast">Tadāpi pathavī kampi, sineruvanavaṭaṃsakā’’ti. (cariyā. 1.93);</p>

<p rend="bodytext">Sayaṃ <pb ed="M" n="7.0282" /> pana oloketvā maddimpi olokāpetuṃ gāthamāha –</p>

<p rend="hangnum" n="22:1862"><hi rend="paranum">22:1862</hi><hi rend="dot">.</hi></p>

<p rend="gatha1"> ‘‘Iṅgha <pb ed="V" n="7.0270" /> maddi nisāmehi, rammarūpaṃva dissati;</p>

<p rend="gathalast">Āvāsaṃ siviseṭṭhassa, pettikaṃ bhavanaṃ mamā’’ti.</p>

<p rend="bodytext">Tattha <hi rend="bold">nisāmehī</hi>ti olokehi.</p>

<p rend="bodytext">Atha <pb ed="P" n="6.0512" /> mahāsatto sahajāte saṭṭhisahassaamacce ca sesajanañca nivattāpetvā rathaṃ pājento maddiṃ āha – ‘‘bhadde, sace pacchato yācakā āgacchanti, upadhāreyyāsī’’ti. Sāpi olokentī nisīdi. Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ āgantvā ‘‘kuhiṃ vessantaro rājā’’ti pucchitvā ‘‘dānaṃ datvā gato’’ti vutte ‘‘kiñci gahetvā gato’’ti pucchitvā ‘‘rathena gato’’ti sutvā ‘‘asse naṃ yācissāmā’’ti anubandhiṃsu. Atha maddī te āgacchante disvā ‘‘yācakā āgacchanti, devā’’ti ārocesi. Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Tamatthaṃ pakāsento satthā āha –</p>

<p rend="hangnum" n="22:1863"><hi rend="paranum">22:1863</hi><hi rend="dot">.</hi></p>

<p rend="gatha1"> ‘‘Taṃ brāhmaṇā anvagamuṃ, te naṃ asse ayācisuṃ;</p>

<p rend="gathalast">Yācito paṭipādesi, catunnaṃ caturo haye’’ti.</p>

<p rend="bodytext">Assesu pana dinnesu rathadhuraṃ ākāseyeva aṭṭhāsi. Atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā imaṃ gāthamāha –</p>

<p rend="hangnum" n="22:1864"><hi rend="paranum">22:1864</hi><hi rend="dot">.</hi></p>

<p rend="gatha1"> ‘‘Iṅgha maddi nisāmehi, cittarūpaṃva dissati;</p>

<p rend="gathalast">Migarohiccavaṇṇena, dakkhiṇassā vahanti ma’’nti.</p>

<p rend="bodytext">Tattha <hi rend="bold">dakkhiṇassā</hi>ti susikkhitā assā viya maṃ vahanti.</p>

<p rend="bodytext">Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ otāretvā tassa rathaṃ adāsi. Rathe pana dinne devaputtā antaradhāyiṃsu. Rathassa dinnabhāvaṃ pakāsento satthā āha –</p>

<p rend="hangnum" n="22:1865"><hi rend="paranum">22:1865</hi><hi rend="dot">.</hi></p>

<p rend="gatha1"> ‘‘Athettha <pb ed="V" n="7.0271" /><pb ed="M" n="7.0283" /> pañcamo āgā, so taṃ rathamayācatha;</p>

<p rend="gathalast">Tassa taṃ yācitodāsi, na cassupahato mano.</p>

<p rend="hangnum" n="22:1866"><hi rend="paranum">22:1866</hi><hi rend="dot">.</hi></p>

<p rend="gatha1"> ‘‘Tato vessantaro rājā, oropetvā sakaṃ janaṃ;</p>

<p rend="gathalast">Assāsayi assarathaṃ, brāhmaṇassa dhanesino’’ti.</p>

<p rend="bodytext">Tattha <hi rend="bold">athetthā</hi>ti atha tasmiṃ vane. <hi rend="bold">Na cassupahato mano</hi>ti na cassa mano olīno. <hi rend="bold">Assāsayī</hi>ti paritosento niyyādesi.</p>

<p rend="bodytext">Tato <pb ed="P" n="6.0513" /> paṭṭhāya pana te sabbepi pattikāva ahesuṃ. Atha mahāsatto maddiṃ avoca –</p>

<p rend="hangnum" n="22:1867"><hi rend="paranum">22:1867</hi><hi rend="dot">.</hi></p>

<p rend="gatha1"> ‘‘Tvaṃ maddi kaṇhaṃ gaṇhāhi, lahu esā kaniṭṭhikā;</p>

<p rend="gathalast">Ahaṃ jāliṃ gahessāmi, garuko bhātiko hi so’’ti.</p>

<p rend="bodytext">Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –</p>

<p rend="hangnum" n="22:1868"><hi rend="paranum">22:1868</hi><hi rend="dot">.</hi></p>

<p rend="gatha1"> ‘‘Rājā kumāramādāya, rājaputtī ca dārikaṃ;</p>

<p rend="gathalast">Sammodamānā pakkāmuṃ, aññamaññaṃ piyaṃvadā’’ti.</p>

<p rend="centre">Dānakaṇḍavaṇṇanā niṭṭhitā.</p>

<p rend="centre">Vanapavesanakaṇḍavaṇṇanā</p>

<p rend="bodytext">Te paṭipathaṃ āgacchante manusse disvā ‘‘kuhiṃ vaṅkapabbato’’ti pucchanti. Manussā ‘‘dūre’’ti vadanti. Tena vuttaṃ –</p>

<p rend="hangnum" n="22:1869"><hi rend="paranum">22:1869</hi><hi rend="dot">.</hi></p>

<p rend="gatha1"> ‘‘Yadi keci manujā enti, anumagge paṭipathe;</p>

<p rend="gathalast">Maggaṃ te paṭipucchāma, ‘kuhiṃ vaṅkatapabbato’.</p>

<p rend="hangnum" n="22:1870"><hi rend="paranum">22:1870</hi><hi rend="dot">.</hi></p>

<p rend="gatha1"> ‘‘Te <pb ed="V" n="7.0272" /> tattha amhe passitvā, kalunaṃ paridevayuṃ;</p>

<p rend="gathalast">Dukkhaṃ te paṭivedenti, dūre vaṅkatapabbato’’ti.</p>

<p rend="bodytext">Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena phaladhārino rukkhā onamitvā hatthasamphassaṃ <pb ed="M" n="7.0284" /> āgacchanti. Tato supakkaphalāphalāni uccinitvā tesaṃ deti. Taṃ disvā maddī acchariyaṃ pavedesi. Tena vuttaṃ –</p>

<p rend="hangnum" n="22:1871"><hi rend="paranum">22:1871</hi><hi rend="dot">.</hi></p>

<p rend="gatha1"> ‘‘Yadi passanti pavane, dārakā phaline dume;</p>

<p rend="gathalast">Tesaṃ phalānaṃ hetumhi, uparodanti dārakā.</p>

<p rend="hangnum" n="22:1872"><hi rend="paranum">22:1872</hi><hi rend="dot">.</hi></p>

<p rend="gatha1"> ‘‘Rodante dārake disvā, ubbiddhā vipulā dumā;</p>

<p rend="gathalast">Sayamevonamitvāna, upagacchanti dārake.</p>

<p rend="hangnum" n="22:1873"><hi rend="paranum">22:1873</hi><hi rend="dot">.</hi></p>

<p rend="gatha1"> ‘‘Idaṃ accherakaṃ disvā, abbhutaṃ lomahaṃsanaṃ;</p>

<p rend="gathalast">Sādhukāraṃ pavattesi, maddī sabbaṅgasobhanā.</p>

<p rend="hangnum" n="22:1874"><hi rend="paranum">22:1874</hi><hi rend="dot">.</hi></p>

<p rend="gatha1"> ‘‘Accheraṃ vata lokasmiṃ, abbhutaṃ lomahaṃsanaṃ;</p>

<p rend="gathalast">Vessantarassa tejena, sayamevonatā dumā’’ti.</p>

<p rend="bodytext">Jetuttaranagarato <pb ed="P" n="6.0514" /> suvaṇṇagiritālo nāma pabbato pañca yojanāni, tato kontimārā nāma nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo nāma pañca yojanāni, tato mātulanagaraṃ dasa yojanāni. Iti taṃ maggaṃ jetuttaranagarato tiṃsayojanaṃ hoti. Devatā taṃ maggaṃ saṃkhipiṃsu. Te ekadivaseneva mātulanagaraṃ pāpuṇiṃsu. Tena vuttaṃ –</p>

<p rend="hangnum" n="22:1875"><hi rend="paranum">22:1875</hi><hi rend="dot">.</hi></p>

<p rend="gatha1"> ‘‘Saṅkhipiṃsu pathaṃ yakkhā, anukampāya dārake;</p>

<p rend="gathalast">Nikkhantadivaseneva, cetaraṭṭhaṃ upāgamu’’nti.</p>

<p rend="bodytext">Upagacchantā <pb ed="V" n="7.0273" /> ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā. Tamatthaṃ pakāsento satthā āha –</p>

<p rend="hangnum" n="22:1876"><hi rend="paranum">22:1876</hi><hi rend="dot">.</hi></p>

<p rend="gatha1"> ‘‘Te gantvā dīghamaddhānaṃ, cetaraṭṭhaṃ upāgamuṃ;</p>

<p rend="gathalast">Iddhaṃ phītaṃ janapadaṃ, bahumaṃsasurodana’’nti.</p>

<p rend="bodytext">Tadā mātulanagare saṭṭhi khattiyasahassāni vasanti. Mahāsatto antonagaraṃ apavisitvā nagaradvāreyeva sālāyaṃ nisīdi. Athassa maddī <pb ed="M" n="7.0285" /> bodhisattassa pādesu rajaṃ puñchitvā pāde sambāhitvā ‘‘vessantarassa āgatabhāvaṃ jānāpessāmī’’ti sālāto nikkhamitvā tassa cakkhupathe sālādvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Tamatthaṃ pakāsento satthā āha –</p>

<p rend="hangnum" n="22:1877"><hi rend="paranum">22:1877</hi><hi rend="dot">.</hi></p>

<p rend="gatha1"> ‘‘Cetiyo parivāriṃsu, disvā lakkhaṇamāgataṃ;</p>

<p rend="gathalast">Sukhumālī vata ayyā, pattikā paridhāvati.</p>

<p rend="hangnum" n="22:1878"><hi rend="paranum">22:1878</hi><hi rend="dot">.</hi></p>

<p rend="gatha1"> ‘‘Vayhāhi pariyāyitvā, sivikāya rathena ca;</p>

<p rend="gathalast">Sājja maddī araññasmiṃ, pattikā paridhāvatī’’ti.</p>

<p rend="bodytext">Tattha <hi rend="bold">lakkhaṇamāgata</hi>nti lakkhaṇasampannaṃ maddiṃ āgataṃ. <hi rend="bold">Paridhāvatī</hi>ti evaṃ sukhumālī hutvā pattikāva vicarati. <hi rend="bold">Pariyāyitvā</hi>ti jetuttaranagare vicaritvā. <hi rend="bold">Sivikāyā</hi>ti suvaṇṇasivikāya.</p>

<p rend="bodytext">Mahājano <pb ed="P" n="6.0515" /> maddiñca vessantarañca dve putte cassa anāthāgamanena āgate disvā gantvā rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgamaṃsu. Tamatthaṃ pakāsento satthā āha –</p>

<p rend="hangnum" n="22:1879"><hi rend="paranum">22:1879</hi><hi rend="dot">.</hi></p>

<p rend="gatha1"> ‘‘Taṃ disvā cetapāmokkhā, rodamānā upāgamuṃ;</p>

<p rend="gatha2">Kacci nu deva kusalaṃ, kacci deva anāmayaṃ;</p>

<p rend="gathalast">Kacci pitā arogo te, sivīnañca anāmayaṃ.</p>

<p rend="hangnum" n="22:1880"><hi rend="paranum">22:1880</hi><hi rend="dot">.</hi></p>

<p rend="gatha1"> ‘‘Ko <pb ed="V" n="7.0274" /> te balaṃ mahārāja, ko nu te rathamaṇḍalaṃ;</p>

<p rend="gatha2">Anassako arathako, dīghamaddhānamāgato;</p>

<p rend="gathalast">Kaccāmittehi pakato, anuppattosimaṃ disa’’nti.</p>

<p rend="bodytext">Tattha <hi rend="bold">disvā</hi>ti dūratova passitvā. <hi rend="bold">Cetapāmokkhā</hi>ti cetarājāno. <hi rend="bold">Upāgamu</hi>nti upasaṅkamiṃsu. <hi rend="bold">Kusala</hi>nti ārogyaṃ. <hi rend="bold">Anāmaya</hi>nti niddukkhabhāvaṃ. <hi rend="bold">Ko te bala</hi>nti kuhiṃ tava balakāyo. <hi rend="bold">Rathamaṇḍala</hi>nti yenāsi rathena āgato, so kuhinti pucchanti. <hi rend="bold">Anassako</hi>ti assavirahito. <hi rend="bold">Arathako</hi>ti ayānako. <hi rend="bold">Dīghamaddhānamāgato</hi>ti dīghamaggaṃ āgato. <hi rend="bold">Pakato</hi>ti abhibhūto.</p>

<p rend="bodytext">Atha <pb ed="M" n="7.0286" /> nesaṃ mahāsatto attano āgatakāraṇaṃ kathento āha –</p>

<p rend="hangnum" n="22:1881"><hi rend="paranum">22:1881</hi><hi rend="dot">.</hi></p>

<p rend="gatha1"> ‘‘Kusalañceva me sammā, atho sammā anāmayaṃ;</p>

<p rend="gathalast">Atho pitā arogo me, sivīnañca anāmayaṃ.</p>

<p rend="hangnum" n="22:1882"><hi rend="paranum">22:1882</hi><hi rend="dot">.</hi></p>

<p rend="gatha1"> ‘‘Ahañhi kuñjaraṃ dajjaṃ, īsādantaṃ urūḷhavaṃ;</p>

<p rend="gathalast">Khettaññuṃ sabbayuddhānaṃ, sabbasetaṃ gajuttamaṃ.</p>

<p rend="hangnum" n="22:1883"><hi rend="paranum">22:1883</hi><hi rend="dot">.</hi></p>

<p rend="gatha1"> ‘‘Paṇḍukambalasañchannaṃ, pabhinnaṃ sattumaddanaṃ;</p>

<p rend="gathalast">Dantiṃ savālabījaniṃ, setaṃ kelāsasādisaṃ.</p>

<p rend="hangnum" n="22:1884"><hi rend="paranum">22:1884</hi><hi rend="dot">.</hi></p>

<p rend="gatha1"> ‘‘Sasetacchattaṃ saupādheyyaṃ, sāthabbanaṃ sahatthipaṃ;</p>

<p rend="gathalast">Aggayānaṃ rājavāhiṃ, brāhmaṇānaṃ adāsahaṃ.</p>

<p rend="hangnum" n="22:1885"><hi rend="paranum">22:1885</hi><hi rend="dot">.</hi></p>

<p rend="gatha1"> ‘‘Tasmiṃ me sivayo kuddhā, pitā cupahatomano;</p>

<p rend="gatha2">Avaruddhasi maṃ rājā, vaṅkaṃ gacchāmi pabbataṃ;</p>

<p rend="gathalast">Okāsaṃ sammā jānātha, vane yattha vasāmase’’ti.</p>

<p rend="bodytext">Tattha <hi rend="bold">tasmiṃ me</hi>ti tasmiṃ kāraṇe mayhaṃ sivayo kuddhā. <hi rend="bold">Upahatomano</hi>ti upahatacitto kuddhova <pb ed="V" n="7.0275" /> maṃ raṭṭhā pabbājesi. <hi rend="bold">Yatthā</hi>ti yasmiṃ vane mayaṃ vaseyyāma, tattha vasanokāsaṃ jānāthāti.</p>

<p rend="bodytext">Te rājāno āhaṃsu –</p>

<p rend="hangnum" n="22:1886"><hi rend="paranum">22:1886</hi><hi rend="dot">.</hi></p>

<p rend="gatha1"> ‘‘Svāgataṃ <pb ed="P" n="6.0516" /> te mahārāja, atho te adurāgataṃ;</p>

<p rend="gathalast">Issarosi anuppatto, yaṃ idhatthi pavedaya.</p>

<p rend="hangnum" n="22:1887"><hi rend="paranum">22:1887</hi><hi rend="dot">.</hi></p>

<p rend="gatha1"> ‘‘Sākaṃ bhisaṃ madhuṃ maṃsaṃ, suddhaṃ sālīnamodanaṃ;</p>

<p rend="gathalast">Paribhuñja mahārāja, pāhuno nosi āgato’’ti.</p>

<p rend="bodytext">Tattha <hi rend="bold">pavedayā</hi>ti kathehi, sabbaṃ paṭiyādetvā dassāma. <hi rend="bold">Bhisa</hi>nti bhisamūlaṃ, yaṃkiñci kandajātaṃ vā.</p>

<p rend="bodytext">Vessantaro āha –</p>

<p rend="hangnum" n="22:1888"><hi rend="paranum">22:1888</hi><hi rend="dot">.</hi></p>

<p rend="gatha1"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</p>

<p rend="gatha2">Avaruddhasi maṃ rājā, vaṅkaṃ gacchāmi pabbataṃ;</p>

<p rend="gathalast">Okāsaṃ sammā jānātha, vane yattha vasāmase’’ti.</p>

<p rend="bodytext">Tattha <pb ed="M" n="7.0287" /><hi rend="bold">paṭiggahita</hi>nti sabbametaṃ tumhehi dinnaṃ mayā ca paṭiggahitameva hotu, sabbassa tumhehi mayhaṃ agghiyaṃ nivedanaṃ kataṃ. Rājā pana maṃ avaruddhasi raṭṭhā pabbājesi, tasmā vaṅkameva gamissāmi, tasmiṃ me araññe vasanaṭṭhānaṃ jānāthāti.</p>

<p rend="bodytext">Te rājāno āhaṃsu –</p>

<p rend="hangnum" n="22:1889"><hi rend="paranum">22:1889</hi><hi rend="dot">.</hi></p>

<p rend="gatha1"> ‘‘Idheva tāva acchassu, cetaraṭṭhe rathesabha;</p>

<p rend="gathalast">Yāva cetā gamissanti, rañño santika yācituṃ.</p>

<p rend="hangnum" n="22:1890"><hi rend="paranum">22:1890</hi><hi rend="dot">.</hi></p>

<p rend="gatha1"> ‘‘Nijjhāpetuṃ <pb ed="V" n="7.0276" /> mahārājaṃ, sivīnaṃ raṭṭhavaḍḍhanaṃ;</p>

<p rend="gatha2">Taṃ taṃ cetā purakkhatvā, patītā laddhapaccayā;</p>

<p rend="gathalast">Parivāretvāna gacchanti, evaṃ jānāhi khattiyā’’ti.</p>

<p rend="bodytext">Tattha <hi rend="bold">rañño santika yācitu</hi>nti rañño santikaṃ yācanatthāya gamissanti. <hi rend="bold">Nijjhāpetu</hi>nti tumhākaṃ niddosabhāvaṃ jānāpetuṃ. <hi rend="bold">Laddhapaccayā</hi>ti laddhapatiṭṭhā. <hi rend="bold">Gacchantī</hi>ti gamissanti.</p>

<p rend="bodytext">Mahāsatto āha –</p>

<p rend="hangnum" n="22:1891"><hi rend="paranum">22:1891</hi><hi rend="dot">.</hi></p>

<p rend="gatha1"> ‘‘Mā vo ruccittha gamanaṃ, rañño santika yācituṃ;</p>

<p rend="gathalast">Nijjhāpetuṃ mahārājaṃ, rājāpi tattha nissaro.</p>

<p rend="hangnum" n="22:1892"><hi rend="paranum">22:1892</hi><hi rend="dot">.</hi></p>

<p rend="gatha1"> ‘‘Accuggatā hi sivayo, balaggā negamā ca ye;</p>

<p rend="gathalast">Te vidhaṃsetumicchanti, rājānaṃ mama kāraṇā’’ti.</p>

<p rend="bodytext">Tattha <hi rend="bold">tatthā</hi>ti tasmiṃ mama niddosabhāvaṃ nijjhāpane rājāpi anissaro. <hi rend="bold">Accuggatā</hi>ti atikuddhā. <hi rend="bold">Balaggā</hi>ti balakāyā. <hi rend="bold">Vidhaṃsetu</hi>nti rajjato nīharituṃ. <hi rend="bold">Rājāna</hi>nti rājānampi.</p>

<p rend="bodytext">Te <pb ed="P" n="6.0517" /> rājāno āhaṃsu –</p>

<p rend="hangnum" n="22:1893"><hi rend="paranum">22:1893</hi><hi rend="dot">.</hi></p>

<p rend="gatha1"> ‘‘Sace esā pavattettha, raṭṭhasmiṃ raṭṭhavaḍḍhana;</p>

<p rend="gathalast">Idheva rajjaṃ kārehi, cetehi parivārito.</p>

<p rend="hangnum" n="22:1894"><hi rend="paranum">22:1894</hi><hi rend="dot">.</hi></p>

<p rend="gatha1"> ‘‘Iddhaṃ phītañcidaṃ raṭṭhaṃ, iddho janapado mahā;</p>

<p rend="gathalast">Matiṃ karohi tvaṃ deva, rajjassa manusāsitu’’nti.</p>

<p rend="bodytext">Tattha <pb ed="M" n="7.0288" /><hi rend="bold">sace esā pavattetthā</hi>ti sace etasmiṃ raṭṭhe esā pavatti. <hi rend="bold">Rajjassa manusāsitu</hi>nti rajjaṃ samanusāsituṃ, ayameva vā pāṭho.</p>

<p rend="bodytext">Vessantaro āha –</p>

<p rend="hangnum" n="22:1895"><hi rend="paranum">22:1895</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0277" /> me chando mati atthi, rajjassa anusāsituṃ;</p>

<p rend="gathalast">Pabbājitassa raṭṭhasmā, cetaputtā suṇātha me.</p>

<p rend="hangnum" n="22:1896"><hi rend="paranum">22:1896</hi><hi rend="dot">.</hi></p>

<p rend="gatha1"> ‘‘Atuṭṭhā sivayo āsuṃ, balaggā negamā ca ye;</p>

<p rend="gathalast">Pabbājitassa raṭṭhasmā, cetā rajjebhisecayuṃ.</p>

<p rend="hangnum" n="22:1897"><hi rend="paranum">22:1897</hi><hi rend="dot">.</hi></p>

<p rend="gatha1"> ‘‘Asammodiyampi vo assa, accantaṃ mama kāraṇā;</p>

<p rend="gathalast">Sivīhi bhaṇḍanaṃ cāpi, viggaho me na ruccati.</p>

<p rend="hangnum" n="22:1898"><hi rend="paranum">22:1898</hi><hi rend="dot">.</hi></p>

<p rend="gatha1"> ‘‘Athassa bhaṇḍanaṃ ghoraṃ, sampahāro anappako;</p>

<p rend="gathalast">Ekassa kāraṇā mayhaṃ, hiṃseyya bahuko jano.</p>

<p rend="hangnum" n="22:1899"><hi rend="paranum">22:1899</hi><hi rend="dot">.</hi></p>

<p rend="gatha1"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</p>

<p rend="gatha2">Avaruddhasi maṃ rājā, vaṅkaṃ gacchāmi pabbataṃ;</p>

<p rend="gathalast">Okāsaṃ sammā jānātha, vane yattha vasāmase’’ti.</p>

<p rend="bodytext">Tattha <hi rend="bold">cetā rajjebhisecayu</hi>nti cetaraṭṭhavāsino kira vessantaraṃ rajje abhisiñciṃsūti tumhākampi te atuṭṭhā āsuṃ. <hi rend="bold">Asammodiya</hi>nti asāmaggiyaṃ. <hi rend="bold">Assā</hi>ti bhaveyya. <hi rend="bold">Athassā</hi>ti atha mayhaṃ ekassa kāraṇā tumhākaṃ bhaṇḍanaṃ bhavissatīti.</p>

<p rend="bodytext">Evaṃ mahāsatto anekapariyāyena yācitopi rajjaṃ na icchi. Athassa te cetarājāno mahantaṃ sakkāraṃ kariṃsu. So nagaraṃ pavisituṃ na icchi. Atha naṃ sālameva alaṅkaritvā sāṇiyā parikkhepaṃ katvā mahāsayanaṃ paññāpetvā sabbe ārakkhaṃ kariṃsu. So ekarattiṃ tehi saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā tehi parivuto nikkhami. Saṭṭhisahassā khattiyā tena saddhiṃ pannarasayojanamaggaṃ gantvā <pb ed="P" n="6.0518" /> vanadvāre ṭhatvā purato pannarasayojanamaggaṃ ācikkhantā āhaṃsu –</p>

<p rend="hangnum" n="22:1900"><hi rend="paranum">22:1900</hi><hi rend="dot">.</hi></p>

<p rend="gatha1"> ‘‘Taggha <pb ed="M" n="7.0289" /> te mayamakkhāma, yathāpi kusalā tathā;</p>

<p rend="gathalast">Rājisī yattha sammanti, āhutaggī samāhitā.</p>

<p rend="hangnum" n="22:1901"><hi rend="paranum">22:1901</hi><hi rend="dot">.</hi></p>

<p rend="gatha1"> ‘‘Esa <pb ed="V" n="7.0278" /> selo mahārāja, pabbato gandhamādano;</p>

<p rend="gathalast">Yattha tvaṃ saha puttehi, saha bhariyāya cacchasi.</p>

<p rend="hangnum" n="22:1902"><hi rend="paranum">22:1902</hi><hi rend="dot">.</hi></p>

<p rend="gatha1"> ‘‘Taṃ cetā anusāsiṃsu, assunettā rudaṃmukhā;</p>

<p rend="gathalast">Ito gaccha mahārāja, ujuṃ yenuttarāmukho.</p>

<p rend="hangnum" n="22:1903"><hi rend="paranum">22:1903</hi><hi rend="dot">.</hi></p>

<p rend="gatha1"> ‘‘Atha dakkhisi bhaddante, vepullaṃ nāma pabbataṃ;</p>

<p rend="gathalast">Nānādumagaṇākiṇṇaṃ, sītacchāyaṃ manoramaṃ.</p>

<p rend="hangnum" n="22:1904"><hi rend="paranum">22:1904</hi><hi rend="dot">.</hi></p>

<p rend="gatha1"> ‘‘Tamatikkamma bhaddante, atha dakkhisi āpagaṃ;</p>

<p rend="gathalast">Nadiṃ ketumatiṃ nāma, gambhīraṃ girigabbharaṃ.</p>

<p rend="hangnum" n="22:1905"><hi rend="paranum">22:1905</hi><hi rend="dot">.</hi></p>

<p rend="gatha1"> ‘‘Puthulomamacchākiṇṇaṃ, supatitthaṃ mahodakaṃ;</p>

<p rend="gathalast">Tattha nhatvā pivitvā ca, assāsetvā saputtake.</p>

<p rend="hangnum" n="22:1906"><hi rend="paranum">22:1906</hi><hi rend="dot">.</hi></p>

<p rend="gatha1"> ‘‘Atha dakkhisi bhaddante, nigrodhaṃ madhupipphalaṃ;</p>

<p rend="gathalast">Rammake sikhare jātaṃ, sītacchāyaṃ manoramaṃ.</p>

<p rend="hangnum" n="22:1907"><hi rend="paranum">22:1907</hi><hi rend="dot">.</hi></p>

<p rend="gatha1"> ‘‘Atha dakkhisi bhaddante, nāḷikaṃ nāma pabbataṃ;</p>

<p rend="gathalast">Nānādijagaṇākiṇṇaṃ, selaṃ kimpurisāyutaṃ.</p>

<p rend="hangnum" n="22:1908"><hi rend="paranum">22:1908</hi><hi rend="dot">.</hi></p>

<p rend="gatha1"> ‘‘Tassa uttarapubbena, mucalindo nāma so saro;</p>

<p rend="gathalast">Puṇḍarīkehi sañchanno, setasogandhikehi ca.</p>

<p rend="hangnum" n="22:1909"><hi rend="paranum">22:1909</hi><hi rend="dot">.</hi></p>

<p rend="gatha1"> ‘‘So vanaṃ meghasaṅkāsaṃ, dhuvaṃ haritasaddalaṃ;</p>

<p rend="gatha2">Sīhovāmisapekkhīva, vanasaṇḍaṃ vigāhaya;</p>

<p rend="gathalast">Puppharukkhehi sañchannaṃ, phalarukkhehi cūbhayaṃ.</p>

<p rend="hangnum" n="22:1910"><hi rend="paranum">22:1910</hi><hi rend="dot">.</hi></p>

<p rend="gatha1"> ‘‘Tattha bindussarā vaggū, nānāvaṇṇā bahū dijā;</p>

<p rend="gathalast">Kūjantamupakūjanti, utusaṃpupphite dume.</p>

<p rend="hangnum" n="22:1911"><hi rend="paranum">22:1911</hi><hi rend="dot">.</hi></p>

<p rend="gatha1"> ‘‘Gantvā <pb ed="V" n="7.0279" /> girividuggānaṃ, nadīnaṃ pabhavāni ca;</p>

<p rend="gathalast">So dakkhisi pokkharaṇiṃ, karañjakakudhāyutaṃ.</p>

<p rend="hangnum" n="22:1912"><hi rend="paranum">22:1912</hi><hi rend="dot">.</hi></p>

<p rend="gatha1"> ‘‘Puthulomamacchākiṇṇaṃ <pb ed="M" n="7.0290" />, supatitthaṃ mahodakaṃ;</p>

<p rend="gathalast">Samañca caturaṃsañca, sāduṃ appaṭigandhiyaṃ.</p>

<p rend="hangnum" n="22:1913"><hi rend="paranum">22:1913</hi><hi rend="dot">.</hi></p>

<p rend="gatha1"> ‘‘Tassā uttarapubbena, paṇṇasālaṃ amāpaya;</p>

<p rend="gathalast">Paṇṇasālaṃ amāpetvā, uñchācariyāya īhathā’’ti.</p>

<p rend="bodytext">Tattha <hi rend="bold">rājisī</hi>ti rājāno hutvā pabbajitā. <hi rend="bold">Samāhitā</hi>ti ekaggacittā. <hi rend="bold">Esā</hi>ti dakkhiṇahatthaṃ ukkhipitvā iminā pabbatapādena gacchathāti ācikkhantā vadanti. <hi rend="bold">Acchasī</hi>ti <pb ed="P" n="6.0519" /> vasissasi. <hi rend="bold">Āpaga</hi>nti udakavāhanadiāvaṭṭaṃ. <hi rend="bold">Girigabbhara</hi>nti girīnaṃ kucchito pavattaṃ. <hi rend="bold">Madhupipphala</hi>nti madhuraphalaṃ. <hi rend="bold">Rammake</hi>ti ramaṇīye. <hi rend="bold">Kimpurisāyuta</hi>nti kimpurisehi āyutaṃ parikiṇṇaṃ. <hi rend="bold">Setasogandhīkehi cā</hi>ti nānappakārehi setuppalehi ceva sogandhikehi ca sañchanno. <hi rend="bold">Sīhovāmisapekkhīvā</hi>ti āmisaṃ pekkhanto sīho viya.</p>

<p rend="bodytext"><hi rend="bold">Bindussarā</hi>ti sampiṇḍitassarā. <hi rend="bold">Vaggū</hi>ti madhurassarā. <hi rend="bold">Kūjantamupakūjantī</hi>ti paṭhamaṃ kūjamānaṃ pakkhiṃ pacchā upakūjanti. <hi rend="bold">Utusaṃpupphite dume</hi>ti utusamaye pupphite dume nilīyitvā kūjantaṃ upakūjanti. <hi rend="bold">So dakkhisī</hi>ti so tvaṃ passissasīti attho. <hi rend="bold">Karañjakakudhāyuta</hi>nti karañjarukkhehi ca kakudharukkhehi ca samparikiṇṇaṃ. <hi rend="bold">Appaṭigandhiya</hi>nti paṭikūlagandhavirahitaṃ madhurodakaparikiṇṇaṃnānappakārapadumuppalādīhi sañchannaṃ. <hi rend="bold">Paṇṇasālaṃ amāpayā</hi>ti paṇṇasālaṃ māpeyyāsi. <hi rend="bold">Amāpetvā</hi>ti māpetvā. <hi rend="bold">Uñchācariyāya īhathā</hi>ti atha tumhe, deva, uñchācariyāya yāpentā appamattā īhatha, āraddhavīriyā hutvā vihareyyāthāti attho.</p>

<p rend="bodytext">Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa antarāyabhayassa vinodanatthaṃ ‘‘mā kocideva paccāmitto okāsaṃ labheyyā’’ti cintetvā ekaṃ byattaṃ susikkhitaṃ cetaputtaṃ āmantetvā ‘‘tvaṃ gacchante ca āgacchante ca pariggaṇhāhī’’ti vanadvāre ārakkhaṇatthāya ṭhapetvā sakanagaraṃ gamiṃsu. Vessantaropi saputtadāro gandhamādanapabbataṃ patvā, taṃ divasaṃ tattha vasitvā tato uttarābhimukho vepullapabbatapādena gantvā, ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā <pb ed="M" n="7.0291" /> tattha <pb ed="V" n="7.0280" /> nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā sarassa tīrena pubbuttarakaṇṇaṃ patvā, ekapadikamaggena vanaghaṭaṃ pavisitvā taṃ atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.</p>

<p rend="bodytext">Tasmiṃ khaṇe sakko āvajjento ‘‘mahāsatto himavantaṃ paviṭṭho’’ti ñatvā ‘‘tassa vasanaṭṭhānaṃ laddhuṃ vaṭṭatī’’ti cintetvā vissakammaṃ <pb ed="P" n="6.0520" /> pakkosāpetvā ‘‘gaccha, tāta, tvaṃ vaṅkapabbatakujhacchimhi ramaṇīye ṭhāne assamapadaṃ māpetvā ehī’’ti pesesi. So ‘‘sādhu, devā’’ti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā ‘‘ye keci pabbajitukāmā, te ime gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.</p>

<p rend="bodytext">Mahāsatto ekapadikamaggaṃ disvā ‘‘pabbajitānaṃ vasanaṭṭhānaṃ bhavissatī’’ti maddiñca putte ca assamapadadvāre ṭhapetvā assamapadaṃ pavisitvā akkharāni oloketvā ‘‘sakkenamhi diṭṭho’’ti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto ‘‘aho sukhaṃ, aho sukhaṃ, pabbajjā me adhigatā’’ti udānaṃ udānetvā caṅkamaṃ āruyha aparāparaṃ caṅkamitvā paccekabuddhasadisena upasamena puttadārānaṃ santikaṃ agamāsi. Maddīpi mahāsattassa pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake kariṃsu. Cattāro khattiyā vaṅkapabbatakucchimhi vasiṃsu. Atha maddī mahāsattaṃ varaṃ yāci ‘‘deva, tumhe phalāphalatthāya vanaṃ agantvā putte gahetvā idheva hotha, ahaṃ phalāphalaṃ āharissāmī’’ti. Tato paṭṭhāya sā araññato phalāphalāni āharitvā tayo jane paṭijaggati.</p>

<p rend="bodytext">Bodhisattopi <pb ed="M" n="7.0292" /> taṃ varaṃ yāci ‘‘bhadde, maddi mayaṃ ito paṭṭhāya pabbajitā nāma, itthī ca nāma brahmacariyassa malaṃ, ito paṭṭhāya akāle mama santikaṃ mā āgacchāhī’’ti. Sā ‘‘sādhū’’ti sampaṭicchi. Mahāsattassa mettānubhāvena samantā tiyojane sabbe tiracchānāpi aññamaññaṃ <pb ed="V" n="7.0281" /> mettacittaṃ paṭilabhiṃsu. Maddīdevīpi pātova uṭṭhāya pānīyaparibhojanīyaṃ upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte pitu santike ṭhapetvā pacchikhaṇittiaṅkusahatthā araññaṃ <pb ed="P" n="6.0521" /> pavisitvā vanamūlaphalāphalāni ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā nhatvā putte nhāpesi. Atha cattāropi janā paṇṇasālādvāre nisīditvā phalāphalaṃ paribhuñjanti. Tato maddī putte gahetvā attano paṇṇasālaṃ pāvisi. Iminā niyāmena te pabbatakucchimhi satta māse vasiṃsūti.</p>

<p rend="centre">Vanapavesanakaṇḍavaṇṇanā niṭṭhitā.</p>

<p rend="subhead">Jūjakapabbavaṇṇanā</p>

<p rend="bodytext">Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato. Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā kahāpaṇe dātuṃ asakkontā amittatāpanaṃ nāma dhītaraṃ tassa adaṃsu. So taṃ ādāya kāliṅgaraṭṭhe dunniviṭṭhabrāhmaṇagāmaṃ gantvā vasi. Amittatāpanā sammā brāhmaṇaṃ paricarati. Atha aññe taruṇabrāhmaṇā tassā ācārasampattiṃ disvā ‘‘ayaṃ mahallakabrāhmaṇaṃ sammā paṭijaggati, tumhe pana amhesu kiṃ pamajjathā’’ti attano attano bhariyāyo tajjenti. Tā ‘‘imaṃ amittatāpanaṃ imamhā gāmā palāpessāmā’’ti nadītitthādīsu sannipatitvā taṃ paribhāsiṃsu. Tamatthaṃ pakāsento satthā āha –</p>

<p rend="hangnum" n="22:1914"><hi rend="paranum">22:1914</hi><hi rend="dot">.</hi></p>

<p rend="gatha1"> ‘‘Ahu vāsī kaliṅgesu, jūjako nāma brāhmaṇo;</p>

<p rend="gathalast">Tassāsi daharā bhariyā, nāmenāmittatāpanā.</p>

<p rend="hangnum" n="22:1915"><hi rend="paranum">22:1915</hi><hi rend="dot">.</hi></p>

<p rend="gatha1"> ‘‘Tā <pb ed="M" n="7.0293" /> naṃ tattha gatāvocuṃ, nadiṃ udakahāriyā;</p>

<p rend="gathalast">Thiyo naṃ paribhāsiṃsu, samāgantvā kutūhalā.</p>

<p rend="hangnum" n="22:1916"><hi rend="paranum">22:1916</hi><hi rend="dot">.</hi></p>

<p rend="gatha1"> ‘‘Amittā nūna te mātā, amitto nūna te pitā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1917"><hi rend="paranum">22:1917</hi><hi rend="dot">.</hi></p>

<p rend="gatha1"> ‘‘Ahitaṃ <pb ed="V" n="7.0282" /> vata te ñātī, mantayiṃsu rahogatā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1918"><hi rend="paranum">22:1918</hi><hi rend="dot">.</hi></p>

<p rend="gatha1"> ‘‘Amittā vata te ñātī, mantayiṃsu rahogatā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1919"><hi rend="paranum">22:1919</hi><hi rend="dot">.</hi></p>

<p rend="gatha1"> ‘‘Dukkaṭaṃ vata te ñātī, mantayiṃsu rahogatā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1920"><hi rend="paranum">22:1920</hi><hi rend="dot">.</hi></p>

<p rend="gatha1"> ‘‘Pāpakaṃ vata te ñātī, mantayiṃsu rahogatā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1921"><hi rend="paranum">22:1921</hi><hi rend="dot">.</hi></p>

<p rend="gatha1"> ‘‘Amanāpaṃ vata te ñātī, mantayiṃsu rahogatā;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1922"><hi rend="paranum">22:1922</hi><hi rend="dot">.</hi></p>

<p rend="gatha1"> ‘‘Amanāpavāsaṃ <pb ed="P" n="6.0522" /> vasi, jiṇṇena patinā saha;</p>

<p rend="gathalast">Yā tvaṃ vasasi jiṇṇassa, mataṃ te jīvitā varaṃ.</p>

<p rend="hangnum" n="22:1923"><hi rend="paranum">22:1923</hi><hi rend="dot">.</hi></p>

<p rend="gatha1"> ‘‘Na hi nūna tuyhaṃ kalyāṇi, pitā mātā ca sobhane;</p>

<p rend="gatha2">Aññaṃ bhattāraṃ vindiṃsu, ye taṃ jiṇṇassa pādaṃsu;</p>

<p rend="gathalast">Evaṃ dahariyaṃ satiṃ.</p>

<p rend="hangnum" n="22:1924"><hi rend="paranum">22:1924</hi><hi rend="dot">.</hi></p>

<p rend="gatha1"> ‘‘Duyiṭṭhaṃ te navamiyaṃ, akataṃ aggihuttakaṃ;</p>

<p rend="gathalast">Ye taṃ jiṇṇassa pādaṃsu, evaṃ dahariyaṃ satiṃ.</p>

<p rend="hangnum" n="22:1925"><hi rend="paranum">22:1925</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe nūna, brahmacariyaparāyaṇe;</p>

<p rend="gatha2">Sā tvaṃ loke abhisapi, sīlavante bahussute;</p>

<p rend="gathalast">Yā tvaṃ vasasi jiṇṇassa, evaṃ dahariyā satī.</p>

<p rend="hangnum" n="22:1926"><hi rend="paranum">22:1926</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0283" /><pb ed="M" n="7.0294" /> dukkhaṃ ahinā daṭṭhaṃ, na dukkhaṃ sattiyā hataṃ;</p>

<p rend="gathalast">Tañca dukkhañca tibbañca, yaṃ passe jiṇṇakaṃ patiṃ.</p>

<p rend="hangnum" n="22:1927"><hi rend="paranum">22:1927</hi><hi rend="dot">.</hi></p>

<p rend="gatha1"> ‘‘Natthi khiḍḍā natthi rati, jiṇṇena patinā saha;</p>

<p rend="gathalast">Natthi ālāpasallāpo, jagghitampi na sobhati.</p>

<p rend="hangnum" n="22:1928"><hi rend="paranum">22:1928</hi><hi rend="dot">.</hi></p>

<p rend="gatha1"> ‘‘Yadā ca daharo daharā, mantayanti rahogatā;</p>

<p rend="gathalast">Sabbesaṃ sokā nassanti, ye keci hadayassitā.</p>

<p rend="hangnum" n="22:1929"><hi rend="paranum">22:1929</hi><hi rend="dot">.</hi></p>

<p rend="gatha1"> ‘‘Daharā tvaṃ rūpavatī, purisānaṃbhipatthitā;</p>

<p rend="gathalast">Gaccha ñātikule accha, kiṃ jiṇṇo ramayissatī’’ti.</p>

<p rend="bodytext">Tattha <hi rend="bold">ahū</hi>ti ahosi. <hi rend="bold">Vāsī kaliṅgesū</hi>ti kāliṅgaraṭṭhesu dunniviṭṭhabrāhmaṇagāmavāsī. <hi rend="bold">Tā naṃ tattha gatāvocu</hi>nti tattha gāme tā itthiyo nadītitthe udakahārikā hutvā gatā naṃ avocuṃ. <hi rend="bold">Thiyo naṃ paribhāsiṃsū</hi>ti itthiyo na aññaṃ kiñci avocuṃ, atha kho naṃ paribhāsiṃsu. <hi rend="bold">Kutūhalā</hi>ti kotūhalajātā viya hutvā. <hi rend="bold">Samāgantvā</hi>ti samantā parikkhipitvā. <hi rend="bold">Dahariyaṃ sati</hi>nti dahariṃ taruṇiṃ sobhaggappattaṃ samānaṃ. <hi rend="bold">Jiṇṇassā</hi>ti jarājiṇṇassa gehe. <hi rend="bold">Duyiṭṭhaṃ te navamiya</hi>nti tava navamiyaṃ yāgaṃ duyiṭṭhaṃ bhavissati, so te yāgapiṇḍo paṭhamaṃ mahallakakākena gahito bhavissati. ‘‘Duyiṭṭhā te navamiyā’’tipi pāṭho, navamiyā tayā duyiṭṭhā bhavissatīti attho. <hi rend="bold">Akataṃ aggihuttaka</hi>nti aggijuhanampi tayā akataṃ bhavissati. <hi rend="bold">Abhisapī</hi>ti samaṇabrāhmaṇe samitapāpe vā bāhitapāpe vā akkosi. Tassa te pāpassa idaṃ phalanti adhippāyeneva āhaṃsu. <hi rend="bold">Jagghitampi na sobhatī</hi>ti khaṇḍadante vivaritvā hasantassa mahallakassa hasitampi na sobhati. <hi rend="bold">Sabbesaṃ sokā nassantī</hi>ti sabbe etesaṃ sokā vinassanti. <hi rend="bold">Kiṃ jiṇṇo</hi>ti ayaṃ jiṇṇo taṃ pañcahi kāmaguṇehi kathaṃ ramayissatīti.</p>

<p rend="bodytext">Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā ‘‘kiṃ bhoti rodasī’’ti brāhmaṇena puṭṭhā tassa ārocentī imaṃ gāthamāha –</p>

<p rend="hangnum" n="22:1930"><hi rend="paranum">22:1930</hi><hi rend="dot">.</hi></p>

<p rend="gatha1"> ‘‘Na <pb ed="P" n="6.0523" /><pb ed="M" n="7.0295" /> te brāhmaṇa gacchāmi, nadiṃ udakahāriyā;</p>

<p rend="gathalast">Thiyo maṃ paribhāsanti, tayā jiṇṇena brāhmaṇā’’ti.</p>

<p rend="bodytext">Tassattho <pb ed="V" n="7.0284" /> – brāhmaṇa, tayā jiṇṇena maṃ itthiyo paribhāsanti, tasmā ito paṭṭhāya tava udakahārikā hutvā nadiṃ na gacchāmīti.</p>

<p rend="bodytext">Jūjako āha –</p>

<p rend="hangnum" n="22:1931"><hi rend="paranum">22:1931</hi><hi rend="dot">.</hi></p>

<p rend="gatha1"> ‘‘Mā me tvaṃ akarā kammaṃ, mā me udakamāhari;</p>

<p rend="gathalast">Ahaṃ udakamāhissaṃ, mā bhoti kupitā ahū’’ti.</p>

<p rend="bodytext">Tattha <hi rend="bold">udakamāhissa</hi>nti bhoti ahaṃ udakaṃ āharissāmi.</p>

<p rend="bodytext">Brāhmaṇī āha –</p>

<p rend="hangnum" n="22:1932"><hi rend="paranum">22:1932</hi><hi rend="dot">.</hi></p>

<p rend="gatha1"> ‘‘Nāhaṃ tamhi kule jātā, yaṃ tvaṃ udakamāhare;</p>

<p rend="gathalast">Evaṃ brāhmaṇa jānāhi, na te vacchāmahaṃ ghare.</p>

<p rend="hangnum" n="22:1933"><hi rend="paranum">22:1933</hi><hi rend="dot">.</hi></p>

<p rend="gatha1"> ‘‘Sace me dāsaṃ dāsiṃ vā, nānayissasi brāhmaṇa;</p>

<p rend="gathalast">Evaṃ brāhmaṇa jānāhi, na te vacchāmi santike’’ti.</p>

<p rend="bodytext">Tattha <hi rend="bold">nāha</hi>nti brāhmaṇa, yamhi kule sāmiko kammaṃ karoti, nāhaṃ tattha jātā. <hi rend="bold">Yaṃ tva</hi>nti tasmā yaṃ udakaṃ tvaṃ āharissasi, na mayhaṃ tena attho.</p>

<p rend="bodytext">Jūjako āha –</p>

<p rend="hangnum" n="22:1934"><hi rend="paranum">22:1934</hi><hi rend="dot">.</hi></p>

<p rend="gatha1"> ‘‘Natthi me sippaṭhānaṃ vā, dhanaṃ dhaññañca brāhmaṇi;</p>

<p rend="gatha2">Kutohaṃ dāsaṃ dāsiṃ vā, ānayissāmi bhotiyā;</p>

<p rend="gathalast">Ahaṃ bhotiṃ upaṭṭhissaṃ, mā bhoti kupitā ahū’’ti.</p>

<p rend="bodytext">Brāhmaṇī āha –</p>

<p rend="hangnum" n="22:1935"><hi rend="paranum">22:1935</hi><hi rend="dot">.</hi></p>

<p rend="gatha1"> ‘‘Ehi te ahamakkhissaṃ, yathā me vacanaṃ sutaṃ;</p>

<p rend="gathalast">Esa vessantaro rājā, vaṅke vasati pabbate.</p>

<p rend="hangnum" n="22:1936"><hi rend="paranum">22:1936</hi><hi rend="dot">.</hi></p>

<p rend="gatha1"> ‘‘Taṃ tvaṃ gantvāna yācassu, dāsaṃ dāsiñca brāhmaṇa;</p>

<p rend="gathalast">So te dassati yācito, dāsaṃ dāsiñca khattiyo’’ti.</p>

<p rend="bodytext">Tattha <pb ed="V" n="7.0285" /><pb ed="M" n="7.0296" /><hi rend="bold">ehi te ahamakkhissa</hi>nti ahaṃ te ācikkhissāmi. Idaṃ sā devatādhiggahitā hutvā āha.</p>

<p rend="bodytext">Jūjako āha –</p>

<p rend="hangnum" n="22:1937"><hi rend="paranum">22:1937</hi><hi rend="dot">.</hi></p>

<p rend="gatha1"> ‘‘Jiṇṇohamasmi dubbalo, dīgho caddhā suduggamo;</p>

<p rend="gatha2">Mā bhoti paridevesi, mā ca tvaṃ vimanā ahu;</p>

<p rend="gathalast">Ahaṃ bhotiṃ upaṭṭhissaṃ, mā bhoti kupitā ahū’’ti.</p>

<p rend="bodytext">Tattha <hi rend="bold">jiṇṇohamasmī</hi>ti bhadde, ahaṃ jiṇṇo amhi, kathaṃ gamissāmīti.</p>

<p rend="bodytext">Brāhmaṇī <pb ed="P" n="6.0524" /> āha –</p>

<p rend="hangnum" n="22:1938"><hi rend="paranum">22:1938</hi><hi rend="dot">.</hi></p>

<p rend="gatha1"> ‘‘Yathā agantvā saṅgāmaṃ, ayuddhova parājito;</p>

<p rend="gathalast">Evameva tuvaṃ brahme, agantvāva parājito.</p>

<p rend="hangnum" n="22:1939"><hi rend="paranum">22:1939</hi><hi rend="dot">.</hi></p>

<p rend="gatha1"> ‘‘Sace me dāsaṃ dāsiṃ vā, nānayissasi brāhmaṇa;</p>

<p rend="gatha2">Evaṃ brāhmaṇa jānāhi, na te vacchāmahaṃ ghare;</p>

<p rend="gathalast">Amanāpaṃ te karissāmi, taṃ te dukkhaṃ bhavissati.</p>

<p rend="hangnum" n="22:1940"><hi rend="paranum">22:1940</hi><hi rend="dot">.</hi></p>

<p rend="gatha1"> ‘‘Nakkhatte utupubbesu, yadā maṃ dakkhisilaṅkataṃ;</p>

<p rend="gathalast">Aññehi saddhiṃ ramamānaṃ, taṃ te dukkhaṃ bhavissati.</p>

<p rend="hangnum" n="22:1941"><hi rend="paranum">22:1941</hi><hi rend="dot">.</hi></p>

<p rend="gatha1"> ‘‘Adassanena mayhaṃ te, jiṇṇassa paridevato;</p>

<p rend="gathalast">Bhiyyo vaṅkā ca palitā, bahū hessanti brāhmaṇā’’ti.</p>

<p rend="bodytext">Tattha <hi rend="bold">amanāpaṃ te</hi>ti vessantarassa santikaṃ gantvā dāsaṃ vā dāsiṃ vā anāharantassa tava aruccanakaṃ kammaṃ karissāmi. <hi rend="bold">Nakkhatte utupubbesū</hi>ti nakkhattayogavasena vā channaṃ utūnaṃ tassa tassa pubbavasena vā pavattesu chaṇesu.</p>

<p rend="bodytext">Taṃ sutvā brāhmaṇo bhīto ahosi. Tamatthaṃ pakāsento satthā āha –</p>

<p rend="hangnum" n="22:1942"><hi rend="paranum">22:1942</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0286" /> so brāhmaṇo bhīto, brāhmaṇiyā vasānugo;</p>

<p rend="gathalast">Aṭṭito kāmarāgena, brāhmaṇiṃ etadabravi.</p>

<p rend="hangnum" n="22:1943"><hi rend="paranum">22:1943</hi><hi rend="dot">.</hi></p>

<p rend="gatha1"> ‘‘Pātheyyaṃ <pb ed="M" n="7.0297" /> me karohi tvaṃ, saṃkulyā saguḷāni ca;</p>

<p rend="gathalast">Madhupiṇḍikā ca sukatāyo, sattubhattañca brāhmaṇi.</p>

<p rend="hangnum" n="22:1944"><hi rend="paranum">22:1944</hi><hi rend="dot">.</hi></p>

<p rend="gatha1"> ‘‘Ānayissaṃ methunake, ubho dāsakumārake;</p>

<p rend="gathalast">Te taṃ paricarissanti, rattindivamatanditā’’ti.</p>

<p rend="bodytext">Tattha <hi rend="bold">aṭṭito</hi>ti upadduto pīḷito. <hi rend="bold">Saguḷāni cā</hi>ti saguḷapūve ca. <hi rend="bold">Sattubhatta</hi>nti baddhasattuabaddhasattuñceva puṭabhattañca. <hi rend="bold">Methunake</hi>ti jātigottakulapadesehi sadise. <hi rend="bold">Dāsakumārake</hi>ti tava dāsatthāya kumārake.</p>

<p rend="bodytext">Sā khippaṃ pātheyyaṃ paṭiyādetvā brāhmaṇassa ārocesi. So gehe dubbalaṭṭhānaṃ thiraṃ katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni pūretvā tattheva tāpasavesaṃ gahetvā ‘‘bhadde, ito paṭṭhāya vikāle mā nikkhami, yāva mamāgamanā appamattā hohī’’ti ovaditvā upāhanaṃ āruyha pātheyyapasibbakaṃ aṃse laggetvā amittatāpanaṃ padakkhiṇaṃ katvā assupuṇṇehi nettehi roditvā pakkāmi. Tamatthaṃ <pb ed="P" n="6.0525" /> pakāsento satthā āha –</p>

<p rend="hangnum" n="22:1945"><hi rend="paranum">22:1945</hi><hi rend="dot">.</hi></p>

<p rend="gatha1"> ‘‘Idaṃ vatvā brahmabandhu, paṭimuñci upāhanā;</p>

<p rend="gathalast">Tato so mantayitvāna, bhariyaṃ katvā padakkhiṇaṃ.</p>

<p rend="hangnum" n="22:1946"><hi rend="paranum">22:1946</hi><hi rend="dot">.</hi></p>

<p rend="gatha1"> ‘‘Pakkāmi so ruṇṇamukho, brāhmaṇo sahitabbato;</p>

<p rend="gathalast">Sivīnaṃ nagaraṃ phītaṃ, dāsapariyesanaṃ cara’’nti.</p>

<p rend="bodytext">Tattha <hi rend="bold">ruṇṇamukho</hi>ti rudaṃmukho. <hi rend="bold">Sahitabbato</hi>ti samādinnavato, gahitatāpasavesoti attho. <hi rend="bold">Cara</hi>nti dāsapariyesanaṃ caranto sivīnaṃ nagaraṃ ārabbha pakkāmi.</p>

<p rend="bodytext">So <pb ed="V" n="7.0287" /> taṃ nagaraṃ gantvā sannipatitaṃ janaṃ ‘‘vessantaro kuhi’’nti pucchati. Tamatthaṃ pakāsento satthā āha –</p>

<p rend="hangnum" n="22:1947"><hi rend="paranum">22:1947</hi><hi rend="dot">.</hi></p>

<p rend="gatha1"> ‘‘So tattha gantvā avaca, ye tatthāsuṃ samāgatā;</p>

<p rend="gathalast">Kuhiṃ vessantaro rājā, kattha passemu khattiyaṃ.</p>

<p rend="hangnum" n="22:1948"><hi rend="paranum">22:1948</hi><hi rend="dot">.</hi></p>

<p rend="gatha1"> ‘‘Te <pb ed="M" n="7.0298" /> janā taṃ avaciṃsu, ye tatthāsuṃ samāgatā;</p>

<p rend="gatha2">Tumhehi brahme pakato, atidānena khattiyo;</p>

<p rend="gathalast">Pabbājito sakā raṭṭhā, vaṅke vasati pabbate.</p>

<p rend="hangnum" n="22:1949"><hi rend="paranum">22:1949</hi><hi rend="dot">.</hi></p>

<p rend="gatha1"> ‘‘Tumhehi brahme pakato, atidānena khattiyo;</p>

<p rend="gathalast">Ādāya puttadārañca, vaṅke vasati pabbate’’ti.</p>

<p rend="bodytext">Tattha <hi rend="bold">pakato</hi>ti upadduto pīḷito attano nagare vasituṃ alabhitvā idāni vaṅkapabbate vasati.</p>

<p rend="bodytext">Evaṃ ‘‘tumhe amhākaṃ rājānaṃ nāsetvā punapi āgatā idha tiṭṭhathā’’ti te leḍḍudaṇḍādihatthā brāhmaṇaṃ anubandhiṃsu. So devatādhiggahito hutvā vaṅkapabbatamaggameva gaṇhi. Tamatthaṃ pakāsento satthā āha –</p>

<p rend="hangnum" n="22:1950"><hi rend="paranum">22:1950</hi><hi rend="dot">.</hi></p>

<p rend="gatha1"> ‘‘So codito brāhmaṇiyā, brāhmaṇo kāmagiddhimā;</p>

<p rend="gatha2">Aghaṃ taṃ paṭisevittha, vane vāḷamigākiṇṇe;</p>

<p rend="gathalast">Khaggadīpinisevite.</p>

<p rend="hangnum" n="22:1951"><hi rend="paranum">22:1951</hi><hi rend="dot">.</hi></p>

<p rend="gatha1"> ‘‘Ādāya beḷuvaṃ daṇḍaṃ, aggihuttaṃ kamaṇḍaluṃ;</p>

<p rend="gathalast">So pāvisi brahāraññaṃ, yattha assosi kāmadaṃ.</p>

<p rend="hangnum" n="22:1952"><hi rend="paranum">22:1952</hi><hi rend="dot">.</hi></p>

<p rend="gatha1"> ‘‘Taṃ paviṭṭhaṃ brahāraññaṃ, kokā naṃ parivārayuṃ;</p>

<p rend="gathalast">Vikkandi so vippanaṭṭho, dūre panthā apakkami.</p>

<p rend="hangnum" n="22:1953"><hi rend="paranum">22:1953</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0288" /> so brāhmaṇo gantvā, bhogaluddho asaññato;</p>

<p rend="gathalast">Vaṅkassorohaṇe naṭṭhe, imā gāthā abhāsathā’’ti.</p>

<p rend="bodytext">Tattha <pb ed="P" n="6.0526" /><hi rend="bold">aghaṃ ta</hi>nti taṃ mahājanena anubandhanadukkhañceva vanapariyogāhanadukkhañca. <hi rend="bold">Aggihutta</hi>nti aggijuhanakaṭacchuṃ. <hi rend="bold">Kokā naṃ parivārayu</hi>nti so hi araññaṃ pavisitvā vaṅkapabbatagāmimaggaṃ ajānanto maggamūḷho hutvā araññe vicari. Atha naṃ ārakkhaṇatthāya nisinnassa cetaputtassa sunakhā parivārayiṃsūti attho. <hi rend="bold">Vikkandi so</hi>ti so ekarukkhaṃ āruyha mahantena ravena kandi. <hi rend="bold">Vippanaṭṭho</hi>ti vinaṭṭhamaggo. <hi rend="bold">Dūre panthā</hi>ti vaṅkapabbatagāmipanthato dūre pakkāmi. <hi rend="bold">Bhogaluddho</hi>ti bhogaratto. <hi rend="bold">Asaññato</hi>ti dussīlo. <hi rend="bold">Vaṅkassorohaṇe naṭṭhe</hi>ti vaṅkapabbatassa gamanamagge vinaṭṭhe.</p>

<p rend="bodytext">So <pb ed="M" n="7.0299" /> sunakhehi parivārito rukkhe nisinnova imā gāthā abhāsatha –</p>

<p rend="hangnum" n="22:1954"><hi rend="paranum">22:1954</hi><hi rend="dot">.</hi></p>

<p rend="gatha1"> ‘‘Ko rājaputtaṃ nisabhaṃ, jayantamaparājitaṃ;</p>

<p rend="gathalast">Bhaye khemassa dātāraṃ, ko me vessantaraṃ vidū.</p>

<p rend="hangnum" n="22:1955"><hi rend="paranum">22:1955</hi><hi rend="dot">.</hi></p>

<p rend="gatha1"> ‘‘Yo yācataṃ patiṭṭhāsi, bhūtānaṃ dharaṇīriva;</p>

<p rend="gathalast">Dharaṇūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1956"><hi rend="paranum">22:1956</hi><hi rend="dot">.</hi></p>

<p rend="gatha1"> ‘‘Yo yācataṃ gatī āsi, savantīnaṃva sāgaro;</p>

<p rend="gathalast">Sāgarūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1957"><hi rend="paranum">22:1957</hi><hi rend="dot">.</hi></p>

<p rend="gatha1"> ‘‘Kalyāṇatitthaṃ sucimaṃ, sītūdakaṃ manoramaṃ;</p>

<p rend="gatha2">Puṇḍarīkehi sañchannaṃ, yuttaṃ kiñjakkhareṇunā;</p>

<p rend="gathalast">Rahadūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1958"><hi rend="paranum">22:1958</hi><hi rend="dot">.</hi></p>

<p rend="gatha1"> ‘‘Assatthaṃva pathe jātaṃ, sītacchāyaṃ manoramaṃ;</p>

<p rend="gatha2">Santānaṃ visametāraṃ, kilantānaṃ paṭiggahaṃ;</p>

<p rend="gathalast">Tathūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1959"><hi rend="paranum">22:1959</hi><hi rend="dot">.</hi></p>

<p rend="gatha1"> ‘‘Nigrodhaṃva <pb ed="V" n="7.0289" /> pathe jātaṃ, sītacchāyaṃ manoramaṃ;</p>

<p rend="gatha2">Santānaṃ visametāraṃ, kilantānaṃ paṭiggahaṃ;</p>

<p rend="gathalast">Tathūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1960"><hi rend="paranum">22:1960</hi><hi rend="dot">.</hi></p>

<p rend="gatha1"> ‘‘Ambaṃ iva pathe jātaṃ, sītacchāyaṃ manoramaṃ;</p>

<p rend="gatha2">Santānaṃ visametāraṃ, kilantānaṃ paṭiggahaṃ;</p>

<p rend="gathalast">Tathūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1961"><hi rend="paranum">22:1961</hi><hi rend="dot">.</hi></p>

<p rend="gatha1"> ‘‘Sālaṃ iva pathe jātaṃ, sītacchāyaṃ manoramaṃ;</p>

<p rend="gatha2">Santānaṃ visametāraṃ, kilantānaṃ paṭiggahaṃ;</p>

<p rend="gathalast">Tathūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1962"><hi rend="paranum">22:1962</hi><hi rend="dot">.</hi></p>

<p rend="gatha1"> ‘‘Dumaṃ iva pathe jātaṃ, sītacchāyaṃ manoramaṃ;</p>

<p rend="gatha2">Santānaṃ visametāraṃ, kilantānaṃ paṭiggahaṃ;</p>

<p rend="gathalast">Tathūpamaṃ mahārājaṃ, ko me vessantaraṃ vidū.</p>

<p rend="hangnum" n="22:1963"><hi rend="paranum">22:1963</hi><hi rend="dot">.</hi></p>

<p rend="gatha1"> ‘‘Evañca <pb ed="M" n="7.0300" /> me vilapato, paviṭṭhassa brahāvane;</p>

<p rend="gathalast">Ahaṃ jānanti yo vajjā, nandiṃ so janaye mama.</p>

<p rend="hangnum" n="22:1964"><hi rend="paranum">22:1964</hi><hi rend="dot">.</hi></p>

<p rend="gatha1"> ‘‘Evañca me vilapato, paviṭṭhassa brahāvane;</p>

<p rend="gatha2">Ahaṃ jānanti yo vajjā, tāya so ekavācāya;</p>

<p rend="gathalast">Pasave puññaṃ anappaka’’nti.</p>

<p rend="bodytext">Tattha <pb ed="P" n="6.0527" /><hi rend="bold">jayanta</hi>nti maccheracittaṃ vijayantaṃ. <hi rend="bold">Ko me vessantaraṃ vidū</hi>ti ko mayhaṃ vessantaraṃ ācikkheyyāti vadati. <hi rend="bold">Patiṭṭhāsī</hi>ti patiṭṭhā āsi. <hi rend="bold">Santāna</hi>nti parissantānaṃ. <hi rend="bold">Kilantāna</hi>nti maggakilantānaṃ. <hi rend="bold">Paṭiggaha</hi>nti paṭiggāhakaṃ patiṭṭhābhūtaṃ. <hi rend="bold">Ahaṃ jānanti yo vajjā</hi>ti ahaṃ vessantarassa vasanaṭṭhānaṃ jānāmīti yo vadeyyāti attho.</p>

<p rend="bodytext">Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā araññe vicaranto ‘‘ayaṃ brāhmaṇo vessantarassa vasanaṭṭhānatthāya paridevati, na kho panesa dhammatāya <pb ed="V" n="7.0290" /> āgato, maddiṃ vā dārake vā yācissati, idheva naṃ māressāmī’’ti tassa santikaṃ gantvā ‘‘brāhmaṇa, na te jīvitaṃ dassāmī’’ti dhanuṃ āropetvā ākaḍḍhitvā tajjesi. Tamatthaṃ pakāsento satthā āha –</p>

<p rend="hangnum" n="22:1965"><hi rend="paranum">22:1965</hi><hi rend="dot">.</hi></p>

<p rend="gatha1"> ‘‘Tassa ceto paṭissosi, araññe luddako caraṃ;</p>

<p rend="gatha2">Tumhehi brahme pakato, atidānena khattiyo;</p>

<p rend="gathalast">Pabbājito sakā raṭṭhā, vaṅke vasati pabbate.</p>

<p rend="hangnum" n="22:1966"><hi rend="paranum">22:1966</hi><hi rend="dot">.</hi></p>

<p rend="gatha1"> ‘‘Tumhehi brahme pakato, atidānena khattiyo;</p>

<p rend="gathalast">Ādāya puttadārañca, vaṅke vasati pabbate.</p>

<p rend="hangnum" n="22:1967"><hi rend="paranum">22:1967</hi><hi rend="dot">.</hi></p>

<p rend="gatha1"> ‘‘Akiccakārī dummedho, raṭṭhā pavanamāgato;</p>

<p rend="gathalast">Rājaputtaṃ gavesanto, bako macchamivodake.</p>

<p rend="hangnum" n="22:1968"><hi rend="paranum">22:1968</hi><hi rend="dot">.</hi></p>

<p rend="gatha1"> ‘‘Tassa tyāhaṃ na dassāmi, jīvitaṃ idha brāhmaṇa;</p>

<p rend="gathalast">Ayañhi te mayā nunno, saro pissati lohitaṃ.</p>

<p rend="hangnum" n="22:1969"><hi rend="paranum">22:1969</hi><hi rend="dot">.</hi></p>

<p rend="gatha1"> ‘‘Siro te vajjhayitvāna, hadayaṃ chetvā sabandhanaṃ;</p>

<p rend="gathalast">Panthasakuṇaṃ yajissāmi, tuyhaṃ maṃsena brāhmaṇa.</p>

<p rend="hangnum" n="22:1970"><hi rend="paranum">22:1970</hi><hi rend="dot">.</hi></p>

<p rend="gatha1"> ‘‘Tuyhaṃ <pb ed="M" n="7.0301" /> maṃsena medena, matthakena ca brāhmaṇa;</p>

<p rend="gathalast">Āhutiṃ paggahessāmi, chetvāna hadayaṃ tava.</p>

<p rend="hangnum" n="22:1971"><hi rend="paranum">22:1971</hi><hi rend="dot">.</hi></p>

<p rend="gatha1"> ‘‘Taṃ me suyiṭṭhaṃ suhutaṃ, tuyhaṃ maṃsena brāhmaṇa;</p>

<p rend="gathalast">Na ca tvaṃ rājaputtassa, bhariyaṃ putte ca nessasī’’ti.</p>

<p rend="bodytext">Tattha <hi rend="bold">akiccakārī</hi>ti tvaṃ akiccakārako. <hi rend="bold">Dummedho</hi>ti nippañño. <hi rend="bold">Raṭṭhā pavanamāgato</hi>ti raṭṭhato mahāraññaṃ āgato. <hi rend="bold">Saro pissatī</hi>ti ayaṃ saro tava lohitaṃ pivissati. <hi rend="bold">Vajjhayitvānā</hi>ti taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ <pb ed="V" n="7.0291" /> chinditvā panthadevatāya panthasakuṇaṃ nāma yajissāmi. <hi rend="bold">Na ca tva</hi>nti evaṃ sante na tvaṃ rājaputtassa bhariyaṃ vā putte vā nessasīti.</p>

<p rend="bodytext">So <pb ed="P" n="6.0528" /> tassa vacanaṃ sutvā maraṇabhayatajjito musāvādaṃ kathento āha –</p>

<p rend="hangnum" n="22:1972"><hi rend="paranum">22:1972</hi><hi rend="dot">.</hi></p>

<p rend="gatha1"> ‘‘Avajjho brāhmaṇo dūto, cetaputta suṇohi me;</p>

<p rend="gathalast">Tasmā hi dūtaṃ na hanti, esa dhammo sanantano.</p>

<p rend="hangnum" n="22:1973"><hi rend="paranum">22:1973</hi><hi rend="dot">.</hi></p>

<p rend="gatha1"> ‘‘Nijjhattā sivayo sabbe, pitā naṃ daṭṭhumicchati;</p>

<p rend="gathalast">Mātā ca dubbalā tassa, acirā cakkhūni jīyare.</p>

<p rend="hangnum" n="22:1974"><hi rend="paranum">22:1974</hi><hi rend="dot">.</hi></p>

<p rend="gatha1"> ‘‘Tesāhaṃ pahito dūto, cetaputta suṇohi me;</p>

<p rend="gathalast">Rājaputtaṃ nayissāmi, yadi jānāsi saṃsa me’’ti.</p>

<p rend="bodytext">Tattha <hi rend="bold">nijjhattā</hi>ti saññattā. <hi rend="bold">Acirā cakkhūni jīyare</hi>ti niccarodanena na cirasseva cakkhūni jīyissanti.</p>

<p rend="bodytext">Tadā cetaputto ‘‘vessantaraṃ kira ānetuṃ āgato’’ti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha –</p>

<p rend="hangnum" n="22:1975"><hi rend="paranum">22:1975</hi><hi rend="dot">.</hi></p>

<p rend="gatha1"> ‘‘Piyassa <pb ed="M" n="7.0302" /> me piyo dūto, puṇṇapattaṃ dadāmi te;</p>

<p rend="gatha2">Imañca madhuno tumbaṃ, migasatthiñca brāhmaṇa;</p>

<p rend="gathalast">Tañca te desamakkhissaṃ, yattha sammati kāmado’’ti.</p>

<p rend="bodytext">Tattha <hi rend="bold">piyassa me</hi>ti mama piyassa vessantarassa tvaṃ piyo dūto. <hi rend="bold">Puṇṇapatta</hi>nti tava ajjhāsayapūraṇaṃ puṇṇapattaṃ dadāmīti.</p>

<p rend="centre">Jūjakapabbavaṇṇanā niṭṭhitā.</p>

<p rend="subhead">Cūḷavanavaṇṇanā</p>

<p rend="bodytext">Evaṃ <pb ed="V" n="7.0292" /> cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –</p>

<p rend="hangnum" n="22:1976"><hi rend="paranum">22:1976</hi><hi rend="dot">.</hi></p>

<p rend="gatha1"> ‘‘Esa selo mahābrahme, pabbato gandhamādano;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:1977"><hi rend="paranum">22:1977</hi><hi rend="dot">.</hi></p>

<p rend="gatha1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassati.</p>

<p rend="hangnum" n="22:1978"><hi rend="paranum">22:1978</hi><hi rend="dot">.</hi></p>

<p rend="gatha1"> ‘‘Ete nīlā padissanti, nānāphaladharā dumā;</p>

<p rend="gathalast">Uggatā abbhakūṭāva, nīlā añjanapabbatā.</p>

<p rend="hangnum" n="22:1979"><hi rend="paranum">22:1979</hi><hi rend="dot">.</hi></p>

<p rend="gatha1"> ‘‘Dhavassakaṇṇā khadirā, sālā phandanamāluvā;</p>

<p rend="gathalast">Sampavedhanti vātena, sakiṃ pītāva māṇavā.</p>

<p rend="hangnum" n="22:1980"><hi rend="paranum">22:1980</hi><hi rend="dot">.</hi></p>

<p rend="gatha1"> ‘‘Upari dumapariyāyesu, saṅgītiyova suyyare;</p>

<p rend="gathalast">Najjuhā kokilasaṅghā, sampatanti dumā dumaṃ.</p>

<p rend="hangnum" n="22:1981"><hi rend="paranum">22:1981</hi><hi rend="dot">.</hi></p>

<p rend="gatha1"> ‘‘Avhayanteva <pb ed="P" n="6.0529" /> gacchantaṃ, sākhāpattasamīritā;</p>

<p rend="gatha2">Ramayanteva āgantaṃ, modayanti nivāsinaṃ;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:1982"><hi rend="paranum">22:1982</hi><hi rend="dot">.</hi></p>

<p rend="gatha1"> ‘‘Dhārento <pb ed="M" n="7.0303" /> brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassatī’’ti.</p>

<p rend="bodytext">Tattha <hi rend="bold">gandhamādano</hi>ti esa gandhamādanapabbato, etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati, taṃ passissasīti attho. <hi rend="bold">Brāhmaṇavaṇṇa</hi>nti seṭṭhapabbajitavesaṃ. <hi rend="bold">Āsadañca masaṃ jaṭa</hi>nti ākaḍḍhitvā phalānaṃ gahaṇatthaṃ aṅkusañca <pb ed="V" n="7.0293" /> aggijuhanakaṭacchuñca jaṭāmaṇḍalañca dhārento. <hi rend="bold">Cammavāsī</hi>ti ajinacammadharo. <hi rend="bold">Chamā setī</hi>ti pathaviyaṃ paṇṇasanthare sayati. <hi rend="bold">Dhavassakaṇṇā khadirā</hi>ti dhavā ca assakaṇṇā ca khadirā ca. <hi rend="bold">Sakiṃ pītāva māṇavā</hi>ti ekavārameva pītā surāsoṇḍā viya. <hi rend="bold">Upari dumapariyāyesū</hi>ti rukkhasākhāsu. <hi rend="bold">Saṅgītiyova suyyare</hi>ti nānāsakuṇānaṃ vassantānaṃ saddā dibbasaṅgītiyo viya suyyare. <hi rend="bold">Najjuhā</hi>ti najjuhasakuṇā. <hi rend="bold">Sampatantī</hi>ti vikūjantā vicaranti. <hi rend="bold">Sākhāpattasamīritā</hi>ti sākhānaṃ pattehi saṅghaṭṭitā hutvā vikūjantā sakuṇā, vātena samīritā pattasākhāyeva vā. <hi rend="bold">Āganta</hi>nti āgacchantaṃ janaṃ. <hi rend="bold">Yatthā</hi>ti yasmiṃ assame vessantaro vasati, tattha gantvā imaṃ assamapadasampattiṃ passissasīti.</p>

<p rend="bodytext">Tato uttaripi assamapadaṃ vaṇṇento āha –</p>

<p rend="hangnum" n="22:1983"><hi rend="paranum">22:1983</hi><hi rend="dot">.</hi></p>

<p rend="gatha1"> ‘‘Ambā kapitthā panasā, sālā jambū vibhītakā;</p>

<p rend="gathalast">Harītakī āmalakā, assatthā badarāni ca.</p>

<p rend="hangnum" n="22:1984"><hi rend="paranum">22:1984</hi><hi rend="dot">.</hi></p>

<p rend="gatha1"> ‘‘Cārutimbarukkhā cettha, nigrodhā ca kapitthanā;</p>

<p rend="gathalast">Madhumadhukā thevanti, nīce pakkā cudumbarā.</p>

<p rend="hangnum" n="22:1985"><hi rend="paranum">22:1985</hi><hi rend="dot">.</hi></p>

<p rend="gatha1"> ‘‘Pārevatā bhaveyyā ca, muddikā ca madhutthikā;</p>

<p rend="gathalast">Madhuṃ anelakaṃ tattha, sakamādāya bhuñjare.</p>

<p rend="hangnum" n="22:1986"><hi rend="paranum">22:1986</hi><hi rend="dot">.</hi></p>

<p rend="gatha1"> ‘‘Aññettha pupphitā ambā, aññe tiṭṭhanti dovilā;</p>

<p rend="gathalast">Aññe āmā ca pakkā ca, bhekavaṇṇā tadūbhayaṃ.</p>

<p rend="hangnum" n="22:1987"><hi rend="paranum">22:1987</hi><hi rend="dot">.</hi></p>

<p rend="gatha1"> ‘‘Athettha heṭṭhā puriso, ambapakkāni gaṇhati;</p>

<p rend="gathalast">Āmāni ceva pakkāni, vaṇṇagandharasuttame.</p>

<p rend="hangnum" n="22:1988"><hi rend="paranum">22:1988</hi><hi rend="dot">.</hi></p>

<p rend="gatha1"> ‘‘Ateva <pb ed="M" n="7.0304" /> me acchariyaṃ, hīṅkāro paṭibhāti maṃ;</p>

<p rend="gathalast">Devānamiva āvāso, sobhati nandanūpamo.</p>

<p rend="hangnum" n="22:1989"><hi rend="paranum">22:1989</hi><hi rend="dot">.</hi></p>

<p rend="gatha1"> ‘‘Vibhedikā <pb ed="V" n="7.0294" /> nāḷikerā, khajjurīnaṃ brahāvane;</p>

<p rend="gatha2">Mālāva ganthitā ṭhanti, dhajaggāneva dissare;</p>

<p rend="gathalast">Nānāvaṇṇehi pupphehi, nabhaṃ tārācitāmiva.</p>

<p rend="hangnum" n="22:1990"><hi rend="paranum">22:1990</hi><hi rend="dot">.</hi></p>

<p rend="gatha1"> ‘‘Kuṭajī <pb ed="P" n="6.0530" /> kuṭṭhatagarā, pāṭaliyo ca pupphitā;</p>

<p rend="gathalast">Punnāgā giripunnāgā, koviḷārā ca pupphitā.</p>

<p rend="hangnum" n="22:1991"><hi rend="paranum">22:1991</hi><hi rend="dot">.</hi></p>

<p rend="gatha1"> ‘‘Uddālakā somarukkhā, agaruphalliyā bahū;</p>

<p rend="gathalast">Puttajīvā ca kakudhā, asanā cettha pupphitā.</p>

<p rend="hangnum" n="22:1992"><hi rend="paranum">22:1992</hi><hi rend="dot">.</hi></p>

<p rend="gatha1"> ‘‘Kuṭajā salaḷā nīpā, kosambā labujā dhavā;</p>

<p rend="gathalast">Sālā ca pupphitā tattha, palālakhalasannibhā.</p>

<p rend="hangnum" n="22:1993"><hi rend="paranum">22:1993</hi><hi rend="dot">.</hi></p>

<p rend="gatha1"> ‘‘Tassāvidūre pokkharaṇī, bhūmibhāge manorame;</p>

<p rend="gathalast">Padumuppalasañchannā, devānamiva nandane.</p>

<p rend="hangnum" n="22:1994"><hi rend="paranum">22:1994</hi><hi rend="dot">.</hi></p>

<p rend="gatha1"> ‘‘Athettha puppharasamattā, kokilā mañjubhāṇikā;</p>

<p rend="gathalast">Abhinādenti pavanaṃ, utusampupphite dume.</p>

<p rend="hangnum" n="22:1995"><hi rend="paranum">22:1995</hi><hi rend="dot">.</hi></p>

<p rend="gatha1"> ‘‘Bhassanti makarandehi, pokkhare pokkhare madhū;</p>

<p rend="gatha2">Athettha vātā vāyanti, dakkhiṇā atha pacchimā;</p>

<p rend="gathalast">Padumakiñjakkhareṇūhi, okiṇṇo hoti assamo.</p>

<p rend="hangnum" n="22:1996"><hi rend="paranum">22:1996</hi><hi rend="dot">.</hi></p>

<p rend="gatha1"> ‘‘Thūlā siṅghāṭakā cettha, saṃsādiyā pasādiyā;</p>

<p rend="gatha2">Macchakacchapabyāviddhā, bahū cettha mupayānakā;</p>

<p rend="gathalast">Madhuṃ bhisehi savati, khīrasappi muḷālibhi.</p>

<p rend="hangnum" n="22:1997"><hi rend="paranum">22:1997</hi><hi rend="dot">.</hi></p>

<p rend="gatha1"> ‘‘Surabhī taṃ vanaṃ vāti, nānāgandhasamoditaṃ;</p>

<p rend="gatha2">Sammaddateva gandhena, pupphasākhāhi taṃ vanaṃ;</p>

<p rend="gathalast">Bhamarā pupphagandhena, samantā mabhināditā.</p>

<p rend="hangnum" n="22:1998"><hi rend="paranum">22:1998</hi><hi rend="dot">.</hi></p>

<p rend="gatha1"> ‘‘Athettha <pb ed="V" n="7.0295" /> sakuṇā santi, nānāvaṇṇā bahū dijā;</p>

<p rend="gathalast">Modanti saha bhariyāhi, aññamaññaṃ pakūjino.</p>

<p rend="hangnum" n="22:1999"><hi rend="paranum">22:1999</hi><hi rend="dot">.</hi></p>

<p rend="gatha1"> ‘‘Nandikā <pb ed="M" n="7.0305" /> jīvaputtā ca, jīvaputtā piyā ca no;</p>

<p rend="gathalast">Piyā puttā piyā nandā, dijā pokkharaṇīgharā.</p>

<p rend="hangnum" n="22:2000"><hi rend="paranum">22:2000</hi><hi rend="dot">.</hi></p>

<p rend="gatha1"> ‘‘Mālāva ganthitā ṭhanti, dhajaggāneva dissare;</p>

<p rend="gatha2">Nānāvaṇṇehi pupphehi, kusaleheva suganthitā;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:2001"><hi rend="paranum">22:2001</hi><hi rend="dot">.</hi></p>

<p rend="gatha1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassatī’’ti.</p>

<p rend="bodytext">Tattha <hi rend="bold">cārutimbarukkhā</hi>ti suvaṇṇatimbarukkhā. <hi rend="bold">Madhumadhukā</hi>ti madhurasā madhukā. <hi rend="bold">Thevantī</hi>ti virocanti. <hi rend="bold">Pārevatā</hi>ti pārevatapādasadisā rukkhā. <hi rend="bold">Bhaveyyā</hi>ti dīghaphalā kadaliyo. <hi rend="bold">Madhutthikā</hi>ti madhuttheve paggharantiyo, madhuratāya vā madhutthevasadisā. <hi rend="bold">Sakamādāyā</hi>ti taṃ sayameva gahetvā paribhuñjanti. <hi rend="bold">Dovilā</hi>ti patitapupphapattā sañjāyamānaphalā. <hi rend="bold">Bhekavaṇṇā tadūbhaya</hi>nti te ubhopi āmā ca pakkā ca maṇḍūkapiṭṭhivaṇṇāyeva. <hi rend="bold">Athettha heṭṭhā puriso</hi>ti atha ettha assame tesaṃ ambānaṃ heṭṭhā ṭhitakova puriso ambaphalāni gaṇhāti, ārohaṇakiccaṃ <pb ed="P" n="6.0531" /> natthi. <hi rend="bold">Vaṇṇagandharasuttame</hi>ti etehi vaṇṇādīhi uttamāni.</p>

<p rend="bodytext"><hi rend="bold">Ateva me acchariya</hi>nti ativiya me acchariyaṃ. <hi rend="bold">Hiṅkāro</hi>ti hinti karaṇaṃ. <hi rend="bold">Vibhedikā</hi>ti tālā. <hi rend="bold">Mālāva ganthitā</hi>ti supupphitarukkhānaṃ upari ganthitā mālā viya pupphāni tiṭṭhanti. <hi rend="bold">Dhajaggāneva dissare</hi>ti tāni rukkhāni alaṅkatadhajaggāni viya dissanti. <hi rend="bold">Kuṭajī kuṭṭhatagarā</hi>ti kuṭaji nāmekā rukkhajāti kuṭṭhagacchā ca tagaragacchā ca. <hi rend="bold">Giripunnāgā</hi>ti mahāpunnāgā. <hi rend="bold">Koviḷārā</hi>ti koviḷārarukkhā nāma. <hi rend="bold">Uddālakā</hi>ti uddālarukkhā. <hi rend="bold">Somarukkhā</hi>ti pītapupphavaṇṇā rājarukkhā. <hi rend="bold">Phalliyā</hi>ti phalliyarukkhā nāma. <hi rend="bold">Puttajīvā</hi>ti mahānigrodhā. <hi rend="bold">Labujā</hi>ti labujarukkhā nāma. <hi rend="bold">Palālakhalasannibhā</hi>ti tesaṃ heṭṭhā paggharitapupphapuñjā palālakhalasannibhāti vadati.</p>

<p rend="bodytext"><hi rend="bold">Pokkharaṇī</hi>ti <pb ed="V" n="7.0296" /> caturassapokkharaṇī. <hi rend="bold">Nandane</hi>ti nandanavane nandāpokkharaṇī viya. <hi rend="bold">Puppharasamattā</hi>ti puppharasena mattā calitā. <hi rend="bold">Makarandehī</hi>ti kiñjakkhehi. <hi rend="bold">Pokkhare</hi><pb ed="M" n="7.0306" /><hi rend="bold">pokkhare</hi>ti paduminipaṇṇe paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. <hi rend="bold">Dakkhiṇā atha pacchimā</hi>ti ettāvatā sabbā disā vidisāpi vātā dassitā honti. <hi rend="bold">Thūlā</hi><hi rend="bold">siṅghāṭakā</hi>ti mahantā siṅghāṭakā ca. <hi rend="bold">Saṃsādiyā</hi>ti sayaṃ jātasālī, sukasālītipi vuccanti. <hi rend="bold">Pasādiyā</hi>ti teyeva bhūmiyaṃ patitā. <hi rend="bold">Byāviddhā</hi>ti pasanne udake byāviddhā paṭipāṭiyā gacchantā dissanti. <hi rend="bold">Mupayānakā</hi>ti kakkaṭakā. <hi rend="bold">Madha</hi>unti bhisakoṭiyā bhinnāya paggharaṇaraso madhusadiso hoti. <hi rend="bold">Khīrasappi muḷālibhī</hi>ti muḷālehi paggharaṇaraso khīramissakanavanītasappi viya hoti.</p>

<p rend="bodytext"><hi rend="bold">Sammaddatevā</hi>ti sampattajanaṃ madayati viya. <hi rend="bold">Samantā mabhināditā</hi>ti samantā abhinadantā vicaranti. <hi rend="bold">‘‘Nandikā’’</hi>tiādīni tesaṃ nāmāni. Tesu hi paṭhamā ‘‘sāmi vessantara, imasmiṃ vane vasanto nandā’’ti vadanti. Dutiyā ‘‘tvañca sukhena jīva, puttā ca te’’ti vadanti. Tatiyā ‘‘tvañca jīva, piyā puttā ca te’’ti vadanti. Catutthā ‘‘tvañca nanda, piyā puttā ca te’’ti vadanti. Tena tesaṃ etāneva nāmāni ahesuṃ. <hi rend="bold">Pokkharaṇīgharā</hi>ti pokkharaṇivāsino.</p>

<p rend="bodytext">Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –</p>

<p rend="hangnum" n="22:2002"><hi rend="paranum">22:2002</hi><hi rend="dot">.</hi></p>

<p rend="gatha1"> ‘‘Idañca me sattubhattaṃ, madhunā paṭisaṃyutaṃ;</p>

<p rend="gathalast">Madhupiṇḍikā ca sukatāyo, sattubhattaṃ dadāmi te’’ti.</p>

<p rend="bodytext">Tattha <hi rend="bold">sattubhatta</hi>nti pakkamadhusannibhaṃ sattusaṅkhātaṃ bhattaṃ. Idaṃ vuttaṃ hoti – idaṃ mama atthi, taṃ te dammi, gaṇhāhi nanti.</p>

<p rend="bodytext">Taṃ sutvā cetaputto āha –</p>

<p rend="hangnum" n="22:2003"><hi rend="paranum">22:2003</hi><hi rend="dot">.</hi></p>

<p rend="gatha1"> ‘‘Tuyheva sambalaṃ hotu, nāhaṃ icchāmi sambalaṃ;</p>

<p rend="gathalast">Itopi brahme gaṇhāhi, gaccha brahme yathāsukhaṃ.</p>

<p rend="hangnum" n="22:2004"><hi rend="paranum">22:2004</hi><hi rend="dot">.</hi></p>

<p rend="gatha1"> ‘‘Ayaṃ <pb ed="V" n="7.0297" /><pb ed="P" n="6.0532" /><pb ed="M" n="7.0307" /> ekapadī eti, ujuṃ gacchati assamaṃ;</p>

<p rend="gatha2">Isīpi accuto tattha, paṅkadanto rajassiro;</p>

<p rend="gathalast">Dhārento brāhmaṇavaṇṇaṃ, āsadañca masaṃ jaṭaṃ.</p>

<p rend="hangnum" n="22:2005"><hi rend="paranum">22:2005</hi><hi rend="dot">.</hi></p>

<p rend="gatha1"> ‘‘Cammavāsī chamā seti, jātavedaṃ namassati;</p>

<p rend="gathalast">Taṃ tvaṃ gantvāna pucchassu, so te maggaṃ pavakkhatī’’ti.</p>

<p rend="bodytext">Tattha <hi rend="bold">sambala</hi>nti pātheyyaṃ. <hi rend="bold">Etī</hi>ti yo ekapadikamaggo amhākaṃ abhimukho eti, esa assamaṃ ujuṃ gacchati. <hi rend="bold">Accuto</hi>ti evaṃnāmako isi tattha vasati.</p>

<p rend="hangnum" n="22:2006"><hi rend="paranum">22:2006</hi><hi rend="dot">.</hi></p>

<p rend="gatha1"> ‘‘Idaṃ sutvā brahmabandhu, cetaṃ katvā padakkhiṇaṃ;</p>

<p rend="gathalast">Udaggacitto pakkāmi, yenāsi accuto isī’’ti.</p>

<p rend="bodytext">Tattha <hi rend="bold">yenāsī</hi>ti yasmiṃ ṭhāne accuto isi ahosi, tattha gatoti.</p>

<p rend="centre">Cūḷavanavaṇṇanā niṭṭhitā.</p>

<p rend="subhead">Mahāvanavaṇṇanā</p>

<p rend="hangnum" n="22:2007"><hi rend="paranum">22:2007</hi><hi rend="dot">.</hi></p>

<p rend="gatha1"> ‘‘Gacchanto so bhāradvājo, addassa accutaṃ isiṃ;</p>

<p rend="gathalast">Disvāna taṃ bhāradvājo, sammodi isinā saha.</p>

<p rend="hangnum" n="22:2008"><hi rend="paranum">22:2008</hi><hi rend="dot">.</hi></p>

<p rend="gatha1"> ‘‘Kacci nu bhoto kusalaṃ, kacci bhoto anāmayaṃ;</p>

<p rend="gathalast">Kacci uñchena yāpesi, kacci mūlaphalā bahū.</p>

<p rend="hangnum" n="22:2009"><hi rend="paranum">22:2009</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Tattha <hi rend="bold">bhāradvājo</hi>ti jūjako. <hi rend="bold">Appamevā</hi>ti appāyeva. <hi rend="bold">Hiṃsā</hi>ti tesaṃ vasena tumhākaṃ vihiṃsā.</p>

<p rend="bodytext">Tāpaso <pb ed="V" n="7.0298" /> āha –</p>

<p rend="hangnum" n="22:2010"><hi rend="paranum">22:2010</hi><hi rend="dot">.</hi></p>

<p rend="gatha1"> ‘‘Kusalañceva me brahme, atho brahme anāmayaṃ;</p>

<p rend="gathalast">Atho uñchena yāpemi, atho mūlaphalā bahū.</p>

<p rend="hangnum" n="22:2011"><hi rend="paranum">22:2011</hi><hi rend="dot">.</hi></p>

<p rend="gatha1"> ‘‘Atho <pb ed="M" n="7.0308" /> ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, hiṃsā mayhaṃ na vijjati.</p>

<p rend="hangnum" n="22:2012"><hi rend="paranum">22:2012</hi><hi rend="dot">.</hi></p>

<p rend="gatha1"> ‘‘Bahūni vassapūgāni, assame vasato mama;</p>

<p rend="gathalast">Nābhijānāmi uppannaṃ, ābādhaṃ amanoramaṃ.</p>

<p rend="hangnum" n="22:2013"><hi rend="paranum">22:2013</hi><hi rend="dot">.</hi></p>

<p rend="gatha1"> ‘‘Svāgataṃ te mahābrahme, atho te adurāgataṃ;</p>

<p rend="gathalast">Anto pavisa bhaddante, pāde pakkhālayassu te.</p>

<p rend="hangnum" n="22:2014"><hi rend="paranum">22:2014</hi><hi rend="dot">.</hi></p>

<p rend="gatha1"> ‘‘Tindukāni piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja brahme varaṃ varaṃ.</p>

<p rend="hangnum" n="22:2015"><hi rend="paranum">22:2015</hi><hi rend="dot">.</hi></p>

<p rend="gatha1"> ‘‘Idampi pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahābrahme, sace tvaṃ abhikaṅkhasī’’ti.</p>

<p rend="bodytext">Jūjako āha –</p>

<p rend="hangnum" n="22:2016"><hi rend="paranum">22:2016</hi><hi rend="dot">.</hi></p>

<p rend="gatha1"> ‘‘Paṭiggahitaṃ <pb ed="P" n="6.0533" /> yaṃ dinnaṃ, sabbassa agghiyaṃ kataṃ;</p>

<p rend="gatha2">Sañjayassa sakaṃ puttaṃ, sivīhi vippavāsitaṃ;</p>

<p rend="gathalast">Tamahaṃ dassanamāgato, yadi jānāsi saṃsa me’’ti.</p>

<p rend="bodytext">Tattha <hi rend="bold">tamahaṃ dassanamāgato</hi>ti taṃ ahaṃ dassanāya āgato. Tāpaso āha –</p>

<p rend="hangnum" n="22:2017"><hi rend="paranum">22:2017</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0299" /> bhavaṃ eti puññatthaṃ, sivirājassa dassanaṃ;</p>

<p rend="gatha2">Maññe bhavaṃ patthayati, rañño bhariyaṃ patibbataṃ;</p>

<p rend="gathalast">Maññe kaṇhājinaṃ dāsiṃ, jāliṃ dāsañca icchasi.</p>

<p rend="hangnum" n="22:2018"><hi rend="paranum">22:2018</hi><hi rend="dot">.</hi></p>

<p rend="gatha1"> ‘‘Atha vā tayo mātāputte, araññā netumāgato;</p>

<p rend="gathalast">Na tassa bhogā vijjanti, dhanaṃ dhaññañca brāhmaṇā’’ti.</p>

<p rend="bodytext">Tattha <hi rend="bold">na tassa bhogā</hi>ti bho brāhmaṇa, tassa vessantarassa araññe viharantassa neva bhogā vijjanti, dhanadhaññañca na vijjati, duggato hutvā vasati, tassa santikaṃ gantvā kiṃ karissasīti?</p>

<p rend="bodytext">Taṃ sutvā jūjako āha –</p>

<p rend="hangnum" n="22:2019"><hi rend="paranum">22:2019</hi><hi rend="dot">.</hi></p>

<p rend="gatha1"> ‘‘Akuddharūpohaṃ bhoto, nāhaṃ yācitumāgato;</p>

<p rend="gathalast">Sādhu dassanamariyānaṃ, sannivāso sadā sukho.</p>

<p rend="hangnum" n="22:2020"><hi rend="paranum">22:2020</hi><hi rend="dot">.</hi></p>

<p rend="gatha1"> ‘‘Adiṭṭhapubbo <pb ed="M" n="7.0309" /> sivirājā, sivīhi vippavāsito;</p>

<p rend="gathalast">Tamahaṃ dassanamāgato, yadi jānāsi saṃsa me’’ti.</p>

<p rend="bodytext">Tassattho – ahaṃ, bho tāpasa, akuddharūpo, alaṃ ettāvatā, ahaṃ pana na kiñci vessantaraṃ yācitumāgato, ariyānaṃ pana dassanaṃ sādhu, sannivāso ca tehi saddhiṃ sukho. Ahaṃ tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo, tenāhaṃ taṃ dassanatthāya āgato. Yadi tassa vasanaṭṭhānaṃ jānāsi, saṃsa meti.</p>

<p rend="bodytext">So tassa vacanaṃ sutvā saddahitvā ‘‘hotu sve saṃsissāmi te, ajja tāva idheva vasāhī’’ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –</p>

<p rend="hangnum" n="22:2021"><hi rend="paranum">22:2021</hi><hi rend="dot">.</hi></p>

<p rend="gatha1"> ‘‘Esa selo mahābrahme, pabbato gandhamādano;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:2022"><hi rend="paranum">22:2022</hi><hi rend="dot">.</hi></p>

<p rend="gatha1"> ‘‘Dhārento <pb ed="V" n="7.0300" /> brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassati.</p>

<p rend="hangnum" n="22:2023"><hi rend="paranum">22:2023</hi><hi rend="dot">.</hi></p>

<p rend="gatha1"> ‘‘Ete nīlā padissanti, nānāphaladharā dumā;</p>

<p rend="gathalast">Uggatā abbhakūṭāva, nīlā añjanapabbatā.</p>

<p rend="hangnum" n="22:2024"><hi rend="paranum">22:2024</hi><hi rend="dot">.</hi></p>

<p rend="gatha1"> ‘‘Dhavassakaṇṇā <pb ed="P" n="6.0534" /> khadirā, sālā phandanamāluvā;</p>

<p rend="gathalast">Sampavedhanti vātena, sakiṃ pītāva māṇavā.</p>

<p rend="hangnum" n="22:2025"><hi rend="paranum">22:2025</hi><hi rend="dot">.</hi></p>

<p rend="gatha1"> ‘‘Upari dumapariyāyesu, saṃgītiyova suyyare;</p>

<p rend="gathalast">Najjuhā kokilasaṅghā, sampatanti dumā dumaṃ.</p>

<p rend="hangnum" n="22:2026"><hi rend="paranum">22:2026</hi><hi rend="dot">.</hi></p>

<p rend="gatha1"> ‘‘Avhayanteva gacchantaṃ, sākhāpattasamīritā;</p>

<p rend="gatha2">Ramayanteva āgantaṃ, modayanti nivāsinaṃ;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:2027"><hi rend="paranum">22:2027</hi><hi rend="dot">.</hi></p>

<p rend="gatha1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassati.</p>

<p rend="hangnum" n="22:2028"><hi rend="paranum">22:2028</hi><hi rend="dot">.</hi></p>

<p rend="gatha1"> ‘‘Karerimālā <pb ed="M" n="7.0310" /> vitatā, bhūmibhāge manorame;</p>

<p rend="gathalast">Saddalāharitā bhūmi, na tatthuddhaṃsate rajo.</p>

<p rend="hangnum" n="22:2029"><hi rend="paranum">22:2029</hi><hi rend="dot">.</hi></p>

<p rend="gatha1"> ‘‘Mayūragīvasaṅkāsā, tūlaphassasamūpamā;</p>

<p rend="gathalast">Tiṇāni nātivattanti, samantā caturaṅgulā.</p>

<p rend="hangnum" n="22:2030"><hi rend="paranum">22:2030</hi><hi rend="dot">.</hi></p>

<p rend="gatha1"> ‘‘Ambā jambū kapitthā ca, nīce pakkā cudumbarā;</p>

<p rend="gathalast">Paribhogehi rukkhehi, vanaṃ taṃ rativaḍḍhanaṃ.</p>

<p rend="hangnum" n="22:2031"><hi rend="paranum">22:2031</hi><hi rend="dot">.</hi></p>

<p rend="gatha1"> ‘‘Veḷuriyavaṇṇasannibhaṃ, macchagumbanisevitaṃ;</p>

<p rend="gathalast">Suciṃ sugandhaṃ salilaṃ, āpo tatthapi sandati.</p>

<p rend="hangnum" n="22:2032"><hi rend="paranum">22:2032</hi><hi rend="dot">.</hi></p>

<p rend="gatha1"> ‘‘Tassāvidūre <pb ed="V" n="7.0301" /> pokkharaṇī, bhūmibhāge manorame;</p>

<p rend="gathalast">Padumuppalasañchannā, devānamiva nandane.</p>

<p rend="hangnum" n="22:2033"><hi rend="paranum">22:2033</hi><hi rend="dot">.</hi></p>

<p rend="gatha1"> ‘‘Tīṇi uppalajātāni, tasmiṃ sarasi brāhmaṇa;</p>

<p rend="gathalast">Vicittaṃ nīlānekāni, setā lohitakāni cā’’ti.</p>

<p rend="bodytext">Tassattho heṭṭhā vuttasadisoyeva. <hi rend="bold">Karerimālā vitatā</hi>ti kareripupphehi vitatā. <hi rend="bold">Saddalāharitā</hi>ti dhuvasaddalena haritā. <hi rend="bold">Na tatthuddhaṃsate rajo</hi>ti tasmiṃ vane appamattakopi rajo na uddhaṃsate. <hi rend="bold">Tūlaphassasamūpamā</hi>ti mudusamphassatāya tūlaphassasadisā. <hi rend="bold">Tiṇāni nātivattantī</hi>ti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti, tato pana uttari na vaḍḍhanti. <hi rend="bold">Ambā jambū kapitthā cā</hi>ti ambā ca jambū ca kapitthā ca. <hi rend="bold">Paribhogehī</hi>ti nānāvidhehi pupphūpagaphalūpagehi paribhogarukkhehi. <hi rend="bold">Sandatī</hi>ti tasmiṃ vanasaṇḍe vaṅkapabbate kunnadīhi otarantaṃ udakaṃ sandati, pavattatīti attho. <hi rend="bold">Vicittaṃ nīlānekāni, setā lohitakāni cā</hi>ti ekāni nīlāni, ekāni setāni, ekāni lohitakānīti imehi tīhi uppalajātehi taṃ saraṃ vicittaṃ. Susajjitapupphacaṅkoṭakaṃ viya sobhatīti dasseti.</p>

<p rend="bodytext">Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –</p>

<p rend="hangnum" n="22:2034"><hi rend="paranum">22:2034</hi><hi rend="dot">.</hi></p>

<p rend="gatha1"> ‘‘Khomāva <pb ed="M" n="7.0311" /> tattha padumā, setasogandhikehi ca;</p>

<p rend="gathalast">Kalambakehi sañchanno, mucalindo nāma so saro.</p>

<p rend="hangnum" n="22:2035"><hi rend="paranum">22:2035</hi><hi rend="dot">.</hi></p>

<p rend="gatha1"> ‘‘Athettha padumā phullā, apariyantāva dissare;</p>

<p rend="gathalast">Gimhā hemantikā phullā, jaṇṇutagghā upattharā.</p>

<p rend="hangnum" n="22:2036"><hi rend="paranum">22:2036</hi><hi rend="dot">.</hi></p>

<p rend="gatha1"> ‘‘Surabhī sampavāyanti, vicittapupphasanthatā;</p>

<p rend="gathalast">Bhamarā pupphagandhena, samantā mabhināditā’’ti.</p>

<p rend="bodytext">Tattha <pb ed="P" n="6.0535" /><hi rend="bold">khomāvā</hi>ti khomamayā viya paṇḍarā. <hi rend="bold">Setasogandhikehi cā</hi>ti setuppalehi ca sogandhikehi ca kalambakehi ca so saro sañchanno. <hi rend="bold">Apariyantāva dissare</hi>ti aparimāṇā viya dissanti. <hi rend="bold">Gimhā hemantikā</hi>ti gimhe ca hemantike ca pupphitapadumā. <hi rend="bold">Jaṇṇutagghā upattharā</hi>ti jaṇṇupamāṇe <pb ed="V" n="7.0302" /> udake upattharā phullā honti, santhatā viya khāyanti. <hi rend="bold">Vicittapupphasanthatā</hi>ti vicittā hutvā pupphehi santhatā sadā surabhī sampavāyanti.</p>

<p rend="hangnum" n="22:2037"><hi rend="paranum">22:2037</hi><hi rend="dot">.</hi></p>

<p rend="gatha1"> ‘‘Athettha udakantasmiṃ, rukkhā tiṭṭhanti brāhmaṇa;</p>

<p rend="gathalast">Kadambā pāṭalī phullā, koviḷārā ca pupphitā.</p>

<p rend="hangnum" n="22:2038"><hi rend="paranum">22:2038</hi><hi rend="dot">.</hi></p>

<p rend="gatha1"> ‘‘Aṅkolā kacchikārā ca, pārijaññā ca pupphitā;</p>

<p rend="gathalast">Vāraṇā vayanā rukkhā, mucalindamubhato saraṃ.</p>

<p rend="hangnum" n="22:2039"><hi rend="paranum">22:2039</hi><hi rend="dot">.</hi></p>

<p rend="gatha1"> ‘‘Sirīsā setapārisā, sādhu vāyanti paddhakā;</p>

<p rend="gathalast">Nigguṇḍī sirīnigguṇḍī, asanā cettha pupphitā.</p>

<p rend="hangnum" n="22:2040"><hi rend="paranum">22:2040</hi><hi rend="dot">.</hi></p>

<p rend="gatha1"> ‘‘Paṅgurā bahulā selā, sobhañjanā ca pupphitā;</p>

<p rend="gathalast">Ketakā kaṇikārā ca, kaṇaverā ca pupphitā.</p>

<p rend="hangnum" n="22:2041"><hi rend="paranum">22:2041</hi><hi rend="dot">.</hi></p>

<p rend="gatha1"> ‘‘Ajjunā ajjukaṇṇā ca, mahānāmā ca pupphitā;</p>

<p rend="gathalast">Supupphitaggā tiṭṭhanti, pajjalanteva kiṃsukā.</p>

<p rend="hangnum" n="22:2042"><hi rend="paranum">22:2042</hi><hi rend="dot">.</hi></p>

<p rend="gatha1"> ‘‘Setapaṇṇī sattapaṇṇā, kadaliyo kusumbharā;</p>

<p rend="gathalast">Dhanutakkārī pupphehi, sīsapāvaraṇāni ca.</p>

<p rend="hangnum" n="22:2043"><hi rend="paranum">22:2043</hi><hi rend="dot">.</hi></p>

<p rend="gatha1"> ‘‘Acchivā <pb ed="M" n="7.0312" /> sallavā rukkhā, sallakiyo ca pupphitā;</p>

<p rend="gathalast">Setageru ca tagarā, maṃsikuṭṭhā kulāvarā.</p>

<p rend="hangnum" n="22:2044"><hi rend="paranum">22:2044</hi><hi rend="dot">.</hi></p>

<p rend="gatha1"> ‘‘Daharā rukkhā ca vuddhā ca, akuṭilā cettha pupphitā;</p>

<p rend="gathalast">Assamaṃ ubhato ṭhanti, agyāgāraṃ samantato’’ti.</p>

<p rend="bodytext">Tattha <hi rend="bold">tiṭṭhantī</hi>ti saraṃ parikkhipitvā tiṭṭhanti. <hi rend="bold">Kadambā</hi>ti kadambarukkhā. <hi rend="bold">Kacchikārā cā</hi>ti evaṃnāmakā rukkhā. <hi rend="bold">Pārijaññā</hi>ti rattamālā. <hi rend="bold">Vāraṇā vayanā</hi>ti vāraṇarukkhā ca vayanarukkhā ca. <hi rend="bold">Mucalindamubhato sara</hi>nti mucalindassa sarassa ubhayapassesu. <hi rend="bold">Setapārisā</hi>ti setagaccharukkhā <pb ed="V" n="7.0303" />. Te kira setakkhandhā mahāpaṇṇā kaṇikārasadisapupphā honti. <hi rend="bold">Nigguṇḍī sirīnigguṇḍī</hi>ti pakatinigguṇḍī ceva kāḷanigguṇḍī ca. <hi rend="bold">Paṅgurā</hi>ti paṅgurarukkhā. <hi rend="bold">Kusumbharā</hi>ti ekagacchā. <hi rend="bold">Dhanutakkārī pupphehī</hi>ti dhanūnañca takkārīnañca pupphehi sobhitā. <hi rend="bold">Sīsapāvaraṇāni cā</hi>ti sīsapehi ca varaṇehi ca sobhitā. <hi rend="bold">Acchivā</hi>tiādayopi rukkhāyeva. <hi rend="bold">Setageru ca tagarā</hi>ti setageru ca tagarā ca. <hi rend="bold">Maṃsikuṭṭhā kulāvarā</hi>ti maṃsigacchā ca kuṭṭhagacchā ca kulāvarā ca. <hi rend="bold">Akuṭilā</hi>ti ujukā. <hi rend="bold">Agyāgāraṃ samantato</hi>ti agyāgāraṃ parikkhipitvā ṭhitāti attho.</p>

<p rend="hangnum" n="22:2045"><hi rend="paranum">22:2045</hi><hi rend="dot">.</hi></p>

<p rend="gatha1"> ‘‘Athettha <pb ed="P" n="6.0536" /> udakantasmiṃ, bahujāto phaṇijjako;</p>

<p rend="gathalast">Muggatiyo karatiyo, sevālasīsakā bahū.</p>

<p rend="hangnum" n="22:2046"><hi rend="paranum">22:2046</hi><hi rend="dot">.</hi></p>

<p rend="gatha1"> ‘‘Uddāpavattaṃ ulluḷitaṃ, makkhikā hiṅgujālikā;</p>

<p rend="gathalast">Dāsimakañjako cettha, bahū nīcekalambakā.</p>

<p rend="hangnum" n="22:2047"><hi rend="paranum">22:2047</hi><hi rend="dot">.</hi></p>

<p rend="gatha1"> ‘‘Elamphurakasañchannā, rukkhā tiṭṭhanti brāhmaṇa;</p>

<p rend="gathalast">Sattāhaṃ dhāriyamānānaṃ, gandho tesaṃ na chijjati.</p>

<p rend="hangnum" n="22:2048"><hi rend="paranum">22:2048</hi><hi rend="dot">.</hi></p>

<p rend="gatha1"> ‘‘Ubhato saraṃ mucalindaṃ, pupphā tiṭṭhanti sobhanā;</p>

<p rend="gathalast">Indīvarehi sañchannaṃ, vanaṃ taṃ upasobhati.</p>

<p rend="hangnum" n="22:2049"><hi rend="paranum">22:2049</hi><hi rend="dot">.</hi></p>

<p rend="gatha1"> ‘‘Aḍḍhamāsaṃ <pb ed="M" n="7.0313" /> dhāriyamānānaṃ, gandho tesaṃ na chijjati;</p>

<p rend="gatha2">Nīlapupphī setavārī, pupphitā girikaṇṇikā;</p>

<p rend="gathalast">Kalerukkhehi sañchannaṃ, vanaṃ taṃ tulasīhi ca.</p>

<p rend="hangnum" n="22:2050"><hi rend="paranum">22:2050</hi><hi rend="dot">.</hi></p>

<p rend="gatha1"> ‘‘Sammaddateva gandhena, pupphasākhāhi taṃ vanaṃ;</p>

<p rend="gathalast">Bhamarā pupphagandhena, samantā mabhināditā.</p>

<p rend="hangnum" n="22:2051"><hi rend="paranum">22:2051</hi><hi rend="dot">.</hi></p>

<p rend="gatha1"> ‘‘Tīṇi kakkārujātāni, tasmiṃ sarasi brāhmaṇa;</p>

<p rend="gathalast">Kumbhamattāni cekāni, murajamattāni tā ubho’’ti.</p>

<p rend="bodytext">Tattha <hi rend="bold">phaṇijjako</hi>ti bhūtanako. <hi rend="bold">Muggatiyo</hi>ti ekā muggajāti. <hi rend="bold">Karatiyo</hi>ti rājamāso. <hi rend="bold">Sevālasīsakā</hi>ti <pb ed="V" n="7.0304" /> imepi gacchāyeva, api ca <hi rend="bold">sīsakā</hi>ti rattacandanaṃ vuttaṃ. <hi rend="bold">Uddāpavattaṃ ulluḷita</hi>nti taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati. <hi rend="bold">Makkhikā hiṅgujālikā</hi>ti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho. <hi rend="bold">Dāsimakañjako cetthā</hi>ti imāni dve rukkhajātiyo ca ettha. <hi rend="bold">Nīcekalambakā</hi>ti nīcakalambakā. <hi rend="bold">Elamphurakasañchannā</hi>ti evaṃnāmikāya valliyā sañchannā. <hi rend="bold">Tesa</hi>nti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ sattāhaṃ gandho na chijjati. Evaṃ gandhasampannāni pupphāni, rajatapaṭṭasadisavālukapuṇṇā bhūmibhāgā. <hi rend="bold">Gandho tesa</hi>nti tesaṃ indīvarapupphādīnaṃ gandho aḍḍhamāsaṃ na chijjati. <hi rend="bold">Nīlapupphī</hi>tiādikā pupphavalliyo. <hi rend="bold">Tulasīhi cā</hi>ti tulasigacchehi ca. <hi rend="bold">Kakkārujātānī</hi>ti valliphalāni. Tattha ekissā valliyā phalāni mahāghaṭamattāni, dvinnaṃ mudiṅgamattāni. Tena vuttaṃ ‘‘murajamattāni tā ubho’’ti.</p>

<p rend="hangnum" n="22:2052"><hi rend="paranum">22:2052</hi><hi rend="dot">.</hi></p>

<p rend="gatha1"> ‘‘Athettha sāsapo bahuko, nādiyo haritāyuto;</p>

<p rend="gathalast">Asī tālāva tiṭṭhanti, chejjā indīvarā bahū.</p>

<p rend="hangnum" n="22:2053"><hi rend="paranum">22:2053</hi><hi rend="dot">.</hi></p>

<p rend="gatha1"> ‘‘Apphoṭā sūriyavallī ca, kāḷīyā madhugandhiyā;</p>

<p rend="gathalast">Asokā mudayantī ca, vallibho khuddapupphiyo.</p>

<p rend="hangnum" n="22:2054"><hi rend="paranum">22:2054</hi><hi rend="dot">.</hi></p>

<p rend="gatha1"> ‘‘Koraṇḍakā anojā ca, pupphitā nāgamallikā;</p>

<p rend="gathalast">Rukkhamāruyha tiṭṭhanti, phullā kiṃsukavalliyo.</p>

<p rend="hangnum" n="22:2055"><hi rend="paranum">22:2055</hi><hi rend="dot">.</hi></p>

<p rend="gatha1"> ‘‘Kaṭeruhā <pb ed="P" n="6.0537" /><pb ed="M" n="7.0314" /> ca vāsantī, yūthikā madhugandhiyā;</p>

<p rend="gathalast">Niliyā sumanā bhaṇḍī, sobhati padumuttaro.</p>

<p rend="hangnum" n="22:2056"><hi rend="paranum">22:2056</hi><hi rend="dot">.</hi></p>

<p rend="gatha1"> ‘‘Pāṭalī samuddakappāsī, kaṇikārā ca pupphitā;</p>

<p rend="gathalast">Hemajālāva dissanti, ruciraggi sikhūpamā.</p>

<p rend="hangnum" n="22:2057"><hi rend="paranum">22:2057</hi><hi rend="dot">.</hi></p>

<p rend="gatha1"> ‘‘Yāni tāni ca pupphāni, thalajānudakāni ca;</p>

<p rend="gathalast">Sabbāni tattha dissanti, evaṃ rammo mahodadhī’’ti.</p>

<p rend="bodytext">Tattha <pb ed="V" n="7.0305" /><hi rend="bold">sāsapo</hi>ti siddhatthako. <hi rend="bold">Bahuko</hi>ti bahu. <hi rend="bold">Nādiyo haritāyuto</hi>ti haritena āyuto nādiyo. Imā dvepi lasuṇajātiyo, sopi lasuṇo tattha bahukoti attho. <hi rend="bold">Asī tālāva tiṭṭhantī</hi>ti <hi rend="bold">asī</hi>ti evaṃnāmakā rukkhā siniddhāya bhūmiyā ṭhitā tālā viya tiṭṭhanti. <hi rend="bold">Chejjā indīvarā bahū</hi>ti udakapariyante bahū suvaṇṇaindīvarā muṭṭhinā chinditabbā hutvā ṭhitā. <hi rend="bold">Apphoṭā</hi>ti apphoṭavalliyo. <hi rend="bold">Vallibho khuddapupphiyo</hi>ti vallibho ca khuddapupphiyo ca. <hi rend="bold">Nāgamallikā</hi>ti vallināgā ca mallikā ca. <hi rend="bold">Kiṃsukavalliyo</hi>ti sugandhapattā vallijātī. <hi rend="bold">Kaṭeruhā ca vāsantī</hi>ti ime ca dve pupphagacchā. <hi rend="bold">Madhugandhiyā</hi>ti madhusamānagandhā. <hi rend="bold">Niliyā sumanā bhaṇḍī</hi>ti nīlavallisumanā ca pakatisumanā ca bhaṇḍī ca. <hi rend="bold">Padumuttaro</hi>ti evaṃnāmako rukkho. <hi rend="bold">Kaṇikārā</hi>ti vallikaṇikārā rukkhakaṇikārā. <hi rend="bold">Hemajālāvā</hi>ti pasāritahemajālā viya dissanti. <hi rend="bold">Mahodadhī</hi>ti mahato udakakkhandhassa ādhārabhūto mucalindasaroti.</p>

<p rend="hangnum" n="22:2058"><hi rend="paranum">22:2058</hi><hi rend="dot">.</hi></p>

<p rend="gatha1"> ‘‘Athassā pokkharaṇiyā, bahukā vārigocarā;</p>

<p rend="gathalast">Rohitā naḷapī siṅgū, kumbhilā makarā susū.</p>

<p rend="hangnum" n="22:2059"><hi rend="paranum">22:2059</hi><hi rend="dot">.</hi></p>

<p rend="gatha1"> ‘‘Madhu ca madhulaṭṭhi ca, tālisā ca piyaṅgukā;</p>

<p rend="gathalast">Kuṭandajā bhaddamuttā, setapupphā ca lolupā.</p>

<p rend="hangnum" n="22:2060"><hi rend="paranum">22:2060</hi><hi rend="dot">.</hi></p>

<p rend="gatha1"> ‘‘Surabhī ca rukkhā tagarā, bahukā tuṅgavaṇṭakā;</p>

<p rend="gathalast">Paddhakā naradā kuṭṭhā, jhāmakā ca hareṇukā.</p>

<p rend="hangnum" n="22:2061"><hi rend="paranum">22:2061</hi><hi rend="dot">.</hi></p>

<p rend="gatha1"> ‘‘Haliddakā <pb ed="M" n="7.0315" /> gandhasilā, hiriverā ca guggulā;</p>

<p rend="gathalast">Vibhedikā corakā kuṭṭhā, kappūrā ca kaliṅgukā’’ti.</p>

<p rend="bodytext">Tattha <hi rend="bold">athassā pokkharaṇiyā</hi>ti idha pokkharaṇisadisatāya sarameva pokkharaṇīti vadati. <hi rend="bold">Rohitā</hi>tiādīni tesaṃ vārigocarānaṃ nāmāni. <hi rend="bold">Madhu cā</hi>ti nimmakkhikamadhu ca. <hi rend="bold">Madhulaṭṭhi cā</hi>ti laṭṭhimadhukañca. <hi rend="bold">Tālisā cā</hi>tiādikā sabbā gandhajātiyo.</p>

<p rend="hangnum" n="22:2062"><hi rend="paranum">22:2062</hi><hi rend="dot">.</hi></p>

<p rend="gatha1"> ‘‘Athettha sīhabyagghā ca, purisālū ca hatthiyo;</p>

<p rend="gathalast">Eṇeyyā pasadā ceva, rohiccā sarabhā migā.</p>

<p rend="hangnum" n="22:2063"><hi rend="paranum">22:2063</hi><hi rend="dot">.</hi></p>

<p rend="gatha1"> ‘‘Koṭṭhasuṇā <pb ed="V" n="7.0306" /> suṇopi ca, tuliyā naḷasannibhā;</p>

<p rend="gathalast">Cāmarī calanī laṅghī, jhāpitā makkaṭā picu.</p>

<p rend="hangnum" n="22:2064"><hi rend="paranum">22:2064</hi><hi rend="dot">.</hi></p>

<p rend="gatha1"> ‘‘Kakkaṭā <pb ed="P" n="6.0538" /> kaṭamāyā ca, ikkā goṇasirā bahū;</p>

<p rend="gathalast">Khaggā varāhā nakulā, kāḷakettha bahūtaso.</p>

<p rend="hangnum" n="22:2065"><hi rend="paranum">22:2065</hi><hi rend="dot">.</hi></p>

<p rend="gatha1"> ‘‘Mahiṃsā soṇasiṅgālā, pampakā ca samantato;</p>

<p rend="gathalast">Ākucchā pacalākā ca, citrakā cāpi dīpiyo.</p>

<p rend="hangnum" n="22:2066"><hi rend="paranum">22:2066</hi><hi rend="dot">.</hi></p>

<p rend="gatha1"> ‘‘Pelakā ca vighāsādā, sīhā gogaṇisādakā;</p>

<p rend="gathalast">Aṭṭhapādā ca morā ca, bhassarā ca kukutthakā.</p>

<p rend="hangnum" n="22:2067"><hi rend="paranum">22:2067</hi><hi rend="dot">.</hi></p>

<p rend="gatha1"> ‘‘Caṅkorā kukkuṭā nāgā, aññamaññaṃ pakūjino;</p>

<p rend="gathalast">Bakā balākā najjuhā, dindibhā kuñjavājitā.</p>

<p rend="hangnum" n="22:2068"><hi rend="paranum">22:2068</hi><hi rend="dot">.</hi></p>

<p rend="gatha1"> ‘‘Byagghinasā lohapiṭṭhā, pampakā jīvajīvakā;</p>

<p rend="gathalast">Kapiñjarā tittirāyo, kulā ca paṭikutthakā.</p>

<p rend="hangnum" n="22:2069"><hi rend="paranum">22:2069</hi><hi rend="dot">.</hi></p>

<p rend="gatha1"> ‘‘Mandālakā celakeṭu, bhaṇḍutittiranāmakā;</p>

<p rend="gathalast">Celāvakā piṅgalāyo, goṭakā aṅgahetukā.</p>

<p rend="hangnum" n="22:2070"><hi rend="paranum">22:2070</hi><hi rend="dot">.</hi></p>

<p rend="gatha1"> ‘‘Karaviyā ca saggā ca, uhuṅkārā ca kukkuhā;</p>

<p rend="gathalast">Nānādijagaṇākiṇṇaṃ, nānāsaranikūjita’’nti.</p>

<p rend="bodytext">Tattha <hi rend="bold">purisālū</hi>ti vaḷavāmukhayakkhiniyo. <hi rend="bold">Rohiccā sarabhā migā</hi>ti rohitā ceva sarabhā migā ca. <hi rend="bold">Koṭṭhasukā</hi>ti siṅgālasunakhā. ‘‘Kotthusuṇā’’tipi <pb ed="M" n="7.0316" /> pāṭho. <hi rend="bold">Suṇopi cā</hi>ti esāpekā khuddakamigajāti. <hi rend="bold">Tuliyā</hi>ti pakkhibiḷārā. <hi rend="bold">Naḷasannibhā</hi>ti naḷapupphavaṇṇā rukkhasunakhā. <hi rend="bold">Cāmarī calanī laṅghī</hi>ti cāmarīmigā ca calanīmigā ca laṅghīmigā ca. <hi rend="bold">Jhāpitā makkaṭā</hi>ti dve makkaṭajātiyova. <hi rend="bold">Picū</hi>ti sarapariyante gocaraggāhī eko makkaṭo. <hi rend="bold">Kakkaṭā kaṭamāyā cā</hi>ti dve mahāmigā. <hi rend="bold">Ikkā</hi>ti acchā. <hi rend="bold">Goṇasirā</hi>ti araññagoṇā. <hi rend="bold">Kāḷakettha bahūtaso</hi>ti kāḷamigā <pb ed="V" n="7.0307" /> nāmettha bahūtaso. <hi rend="bold">Soṇasiṅgālā</hi>ti rukkhasunakhā ca siṅgālā ca. <hi rend="bold">Pampakā</hi>ti assamapadaṃ parikkhipitvā ṭhitā mahāveḷupampakā. <hi rend="bold">Ākucchā</hi>ti godhā. <hi rend="bold">Pacalākā cā</hi>ti gajakumbhamigā. <hi rend="bold">Citrakā cāpi dīpiyo</hi>ti citrakamigā ca dīpimigā ca.</p>

<p rend="bodytext"><hi rend="bold">Pelakā cā</hi>ti sasā. <hi rend="bold">Vighāsādā</hi>ti ete gijjhā sakuṇā. <hi rend="bold">Sīhā</hi>ti kesarasīhā. <hi rend="bold">Gogaṇisādakā</hi>ti gogaṇe gahetvā khādanasīlā duṭṭhamigā. <hi rend="bold">Aṭṭhapādā</hi>ti sarabhā migā. <hi rend="bold">Bhassarā</hi>ti setahaṃsā. <hi rend="bold">Kukutthakā</hi>ti kukutthakasakuṇā. <hi rend="bold">Caṅkorā</hi>ti caṅkorasakuṇā. <hi rend="bold">Kukkuṭā</hi>ti vanakukkuṭā. <hi rend="bold">Dindibhā kuñjavājitā</hi>ti ime tayopi sakuṇāyeva. <hi rend="bold">Byagghinasā</hi>ti senā. <hi rend="bold">Lohapiṭṭhā</hi>ti lohitavaṇṇasakuṇā. <hi rend="bold">Pampakā</hi>ti pampaṭakā. <hi rend="bold">Kapiñjarā tittirāyo</hi>ti kapiñjarā ca tittirā ca. <hi rend="bold">Kulā ca paṭikutthakā</hi>ti imepi dve sakuṇā. <hi rend="bold">Mandālakā celakeṭū</hi>ti mandālakā ceva celakeṭu ca. <hi rend="bold">Bhaṇḍutittiranāmakā</hi>ti bhaṇḍū ca tittirā ca nāmakā ca. <hi rend="bold">Celāvakā</hi><pb ed="P" n="6.0539" /><hi rend="bold">piṅgalāyo</hi>ti dve sakuṇajātiyo ca, tathā <hi rend="bold">goṭakā aṅgahetukā. Saggā</hi>ti cātakasakuṇā. <hi rend="bold">Uhuṅkārā</hi>ti ulūkā.</p>

<p rend="hangnum" n="22:2071"><hi rend="paranum">22:2071</hi><hi rend="dot">.</hi></p>

<p rend="gatha1"> ‘‘Athettha sakuṇā santi, nīlakā mañjubhāṇakā;</p>

<p rend="gathalast">Modanti saha bhariyāhi, aññamaññaṃ pakūjino.</p>

<p rend="hangnum" n="22:2072"><hi rend="paranum">22:2072</hi><hi rend="dot">.</hi></p>

<p rend="gatha1"> ‘‘Athettha sakuṇā santi, dijā mañjussarā sitā;</p>

<p rend="gathalast">Setacchikūṭā bhadrakkhā, aṇḍajā citrapekhuṇā.</p>

<p rend="hangnum" n="22:2073"><hi rend="paranum">22:2073</hi><hi rend="dot">.</hi></p>

<p rend="gatha1"> ‘‘Athettha <pb ed="M" n="7.0317" /> sakuṇā santi, dijā mañjussarā sitā;</p>

<p rend="gathalast">Sikhaṇḍī nīlagīvāhi, aññamaññaṃ pakūjino.</p>

<p rend="hangnum" n="22:2074"><hi rend="paranum">22:2074</hi><hi rend="dot">.</hi></p>

<p rend="gatha1"> ‘‘Kukutthakā kuḷīrakā, koṭṭhā pokkharasātakā;</p>

<p rend="gathalast">Kālāmeyyā balīyakkhā, kadambā suvasāḷikā.</p>

<p rend="hangnum" n="22:2075"><hi rend="paranum">22:2075</hi><hi rend="dot">.</hi></p>

<p rend="gatha1"> ‘‘Haliddā lohitā setā, athettha nalakā bahū;</p>

<p rend="gathalast">Vāraṇā bhiṅgarājā ca, kadambā suvakokilā.</p>

<p rend="hangnum" n="22:2076"><hi rend="paranum">22:2076</hi><hi rend="dot">.</hi></p>

<p rend="gatha1"> ‘‘Ukkusā <pb ed="V" n="7.0308" /> kurarā haṃsā, āṭā parivadentikā;</p>

<p rend="gathalast">Pākahaṃsā atibalā, najjuhā jīvajīvakā.</p>

<p rend="hangnum" n="22:2077"><hi rend="paranum">22:2077</hi><hi rend="dot">.</hi></p>

<p rend="gatha1"> ‘‘Pārevatā ravihaṃsā, cakkavākā nadīcarā;</p>

<p rend="gathalast">Vāraṇābhirudā rammā, ubho kālūpakūjino.</p>

<p rend="hangnum" n="22:2078"><hi rend="paranum">22:2078</hi><hi rend="dot">.</hi></p>

<p rend="gatha1"> ‘‘Athettha sakuṇā santi, nānāvaṇṇā bahū dijā;</p>

<p rend="gathalast">Modanti saha bhariyāhi, aññamaññaṃ pakūjino.</p>

<p rend="hangnum" n="22:2079"><hi rend="paranum">22:2079</hi><hi rend="dot">.</hi></p>

<p rend="gatha1"> ‘‘Athettha sakuṇā santi, nānāvaṇṇā bahū dijā;</p>

<p rend="gathalast">Sabbe mañjū nikūjanti, mucalindamubhato saraṃ.</p>

<p rend="hangnum" n="22:2080"><hi rend="paranum">22:2080</hi><hi rend="dot">.</hi></p>

<p rend="gatha1"> ‘‘Athettha sakuṇā santi, karaviyā nāma te dijā;</p>

<p rend="gathalast">Modanti saha bhariyāhi, aññamaññaṃ pakūjino.</p>

<p rend="hangnum" n="22:2081"><hi rend="paranum">22:2081</hi><hi rend="dot">.</hi></p>

<p rend="gatha1"> ‘‘Athettha sakuṇā santi, karaviyā nāma te dijā;</p>

<p rend="gathalast">Sabbe mañjū nikūjanti, mucalindamubhato saraṃ.</p>

<p rend="hangnum" n="22:2082"><hi rend="paranum">22:2082</hi><hi rend="dot">.</hi></p>

<p rend="gatha1"> ‘‘Eṇeyyapasadākiṇṇaṃ, nāgasaṃsevitaṃ vanaṃ;</p>

<p rend="gathalast">Nānālatāhi sañchannaṃ, kadalīmigasevitaṃ.</p>

<p rend="hangnum" n="22:2083"><hi rend="paranum">22:2083</hi><hi rend="dot">.</hi></p>

<p rend="gatha1"> ‘‘Athettha sāsapo bahuko, nīvāro varako bahu;</p>

<p rend="gathalast">Sāli akaṭṭhapāko ca, ucchu tattha anappako.</p>

<p rend="hangnum" n="22:2084"><hi rend="paranum">22:2084</hi><hi rend="dot">.</hi></p>

<p rend="gatha1"> ‘‘Ayaṃ ekapadī eti, ujuṃ gacchati assamaṃ;</p>

<p rend="gatha2">Khudaṃ pipāsaṃ aratiṃ, tattha patto na vindati;</p>

<p rend="gathalast">Yattha vessantaro rājā, saha puttehi sammati.</p>

<p rend="hangnum" n="22:2085"><hi rend="paranum">22:2085</hi><hi rend="dot">.</hi></p>

<p rend="gatha1"> ‘‘Dhārento <pb ed="M" n="7.0318" /> brāhmaṇavaṇṇaṃ, āsadañca masaṃ jaṭaṃ;</p>

<p rend="gathalast">Cammavāsī chamā seti, jātavedaṃ namassatī’’ti.</p>

<p rend="bodytext">Tattha <pb ed="V" n="7.0309" /><pb ed="P" n="6.0540" /><hi rend="bold">nīlakā</hi>ti citrarājipattā. <hi rend="bold">Mañjūssarā sitā</hi>ti nibaddhamadhurassarā. <hi rend="bold">Setacchikūṭā bhadrakkhā</hi>ti ubhayapassesu setehi akkhikūṭehi samannāgatā sundarakkhā. <hi rend="bold">Citrapekhuṇā</hi>ti vicitrapattā. <hi rend="bold">Kuḷīrakā</hi>ti kakkaṭakā. <hi rend="bold">Koṭṭhā</hi>tiādayo sakuṇāva. <hi rend="bold">Vāraṇā</hi>ti hatthiliṅgasakuṇā. <hi rend="bold">Kadambā</hi>ti mahākadambā gahitā. <hi rend="bold">Suvakokilā</hi>ti kokilehi saddhiṃ vicaraṇasuvakā ceva kokilā ca. <hi rend="bold">Ukkusā</hi>ti kāḷakurarā. <hi rend="bold">Kurarā</hi>ti setakurarā. <hi rend="bold">Haṃsā</hi>ti sakuṇahaṃsā. <hi rend="bold">Āṭā</hi>ti dabbisaṇṭhānamukhasakuṇā. <hi rend="bold">Parivadentikā</hi>ti ekā sakuṇajāti. <hi rend="bold">Vāraṇābhirudā rammā</hi>ti rammābhirudā vāraṇā. <hi rend="bold">Ubho kālūpakūjino</hi>ti sāyaṃ pāto pabbatapādaṃ ekaninnādaṃ karontā nikūjanti. <hi rend="bold">Eṇeyyapasadākiṇṇa</hi>nti eṇeyyamigehi ca pasadamigehi ca ākiṇṇaṃ. <hi rend="bold">Tattha patto na vindatī</hi>ti brāhmaṇa, vessantarassa assamapadaṃ patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.</p>

<p rend="hangnum" n="22:2086"><hi rend="paranum">22:2086</hi><hi rend="dot">.</hi></p>

<p rend="gatha1"> ‘‘Idaṃ sutvā brahmabandhu, isiṃ katvā padakkhiṇaṃ;</p>

<p rend="gathalast">Udaggacitto pakkāmi, yattha vessantaro ahū’’ti.</p>

<p rend="bodytext">Tattha <hi rend="bold">yattha vessantaro ahū</hi>ti yasmiṃ ṭhāne vessantaro ahosi, taṃ ṭhānaṃ gatoti.</p>

<p rend="centre">Mahāvanavaṇṇanā niṭṭhitā.</p>

<p rend="subhead">Dārakapabbavaṇṇanā</p>

<p rend="bodytext">Jūjakopi accutatāpasena kathitamaggena gacchanto caturassapokkharaṇiṃ patvā cintesi ‘‘ajja atisāyanho, idāni maddī araññato āgamissati. Mātugāmo hi nāma dānassa antarāyakaro hoti, sve tassā araññaṃ gatakāle assamaṃ gantvā vessantaraṃ upasaṅkamitvā dārake yācitvā tāya anāgatāya te <pb ed="M" n="7.0319" /> gahetvā pakkamissāmī’’ti. Athassa avidūre ekaṃ sānupabbataṃ āruyha ekasmiṃ phāsukaṭṭhāne nipajji. Taṃ pana rattiṃ paccūsakāle maddī supinaṃ addasa. Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṃ piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti. Sā pabujjhitvā bhītatasitā ‘‘pāpako supino me diṭṭho, supinapāṭhako pana vessantarena <pb ed="V" n="7.0310" /> sadiso nāma natthi, pucchissāmi na’’nti cintetvā <pb ed="P" n="6.0541" /> paṇṇasālaṃ gantvā mahāsattassa paṇṇasāladvāraṃ ākoṭesi. Mahāsatto ‘‘ko eso’’ti āha. ‘‘Ahaṃ deva, maddī’’ti. ‘‘Bhadde, amhākaṃ katikavattaṃ bhinditvā kasmā akāle āgatāsī’’ti. ‘‘Deva, nāhaṃ kilesavasena āgacchāmi, apica kho pana me pāpako supino diṭṭho’’ti. ‘‘Tena hi kathehi, maddī’’ti. Sā attanā diṭṭhaniyāmeneva kathesi.</p>

<p rend="bodytext">Mahāsattopi supinaṃ pariggaṇhitvā ‘‘mayhaṃ dānapāramī pūrissati, sve maṃ yācako āgantvā putte yācissati, maddiṃ assāsetvā uyyojessāmī’’ti cintetvā ‘‘maddi, tava dussayanadubbhojanehi cittaṃ āluḷitaṃ bhavissati, mā bhāyī’’ti saṃmohetvā assāsetvā uyyojesi. Sā vibhātāya rattiyā sabbaṃ kattabbakiccaṃ katvā dve putte āliṅgitvā sīse cumbitvā ‘‘tātā, ajja me dussupino diṭṭho, appamattā bhaveyyāthā’’ti ovaditvā ‘‘deva, tumhe dvīsu kumāresu appamattā hothā’’ti mahāsattaṃ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṃ pāvisi. Tadā jūjakopi ‘‘idāni maddī araññaṃ gatā bhavissatī’’ti sānupabbatā oruyha ekapadikamaggena assamābhimukho pāyāsi. Mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno ‘‘idāni yācako āgamissatī’’ti pipāsito viya surāsoṇḍo tassāgamanamaggaṃ olokentova nisīdi. Puttāpissa pādamūle kīḷanti. So maggaṃ olokento brāhmaṇaṃ āgacchantaṃ disvā satta māse nikkhittaṃ dānadhuraṃ ukkhipanto viya ‘ehi, tvaṃ bho brāhmaṇā’’ti somanassajāto jālikumāraṃ āmantento imaṃ gāthamāha –</p>

<p rend="hangnum" n="22:2087"><hi rend="paranum">22:2087</hi><hi rend="dot">.</hi></p>

<p rend="gatha1"> ‘‘Uṭṭhehi <pb ed="M" n="7.0320" /> jāli patiṭṭha, porāṇaṃ viya dissati;</p>

<p rend="gathalast">Brāhmaṇaṃ viya passāmi, nandiyo mābhikīrare’’ti.</p>

<p rend="bodytext">Tattha <hi rend="bold">porāṇaṃ viya dissatī</hi>ti pubbe jetuttaranagare nānādisāhi yācakānaṃ āgamanaṃ viya ajja yācakānaṃ āgamanaṃ dissati. <hi rend="bold">Nandiyo mābhikīrare</hi>ti etassa brāhmaṇassa diṭṭhakālato paṭṭhāya maṃ somanassāni abhikīranti, ghammābhitattassa purisassa sīse sītūdakaghaṭasahassehi abhisecanakālo viya jātoti.</p>

<p rend="bodytext">Taṃ sutvā kumāro āha –</p>

<p rend="hangnum" n="22:2088"><hi rend="paranum">22:2088</hi><hi rend="dot">.</hi></p>

<p rend="gatha1"> ‘‘Ahampi <pb ed="V" n="7.0311" /><pb ed="P" n="6.0542" /> tāta passāmi, yo so brahmāva dissati;</p>

<p rend="gathalast">Addhiko viya āyāti, atithī no bhavissatī’’ti.</p>

<p rend="bodytext">Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā parikkhāraggahaṇaṃ āpucchi. Brāhmaṇo taṃ olokento ‘‘ayaṃ vessantarassa putto jālikumāro nāma bhavissati, ādito paṭṭhāyeva pharusavacanaṃ kathessāmī’’ti cintetvā ‘‘apehi apehī’’ti accharaṃ pahari. Kumāro apagantvā ‘‘ayaṃ brāhmaṇo atipharuso, kiṃ nu kho’’ti tassa sarīraṃ olokento aṭṭhārasa purisadose passi. Brāhmaṇopi bodhisattaṃ upasaṅkamitvā paṭisanthāraṃ karonto āha –</p>

<p rend="hangnum" n="22:2089"><hi rend="paranum">22:2089</hi><hi rend="dot">.</hi></p>

<p rend="gatha1"> ‘‘Kacci nu bhoto kusalaṃ, kacci bhoto anāmayaṃ;</p>

<p rend="gathalast">Kacci uñchena yāpetha, kacci mūlaphalā bahū.</p>

<p rend="hangnum" n="22:2090"><hi rend="paranum">22:2090</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Bodhisattopi tena saddhiṃ paṭisanthāraṃ karonto āha –</p>

<p rend="hangnum" n="22:2091"><hi rend="paranum">22:2091</hi><hi rend="dot">.</hi></p>

<p rend="gatha1"> ‘‘Kusalañceva no brahme, atho brahme anāmayaṃ;</p>

<p rend="gathalast">Atho uñchena yāpema, atho mūlaphalā bahū.</p>

<p rend="hangnum" n="22:2092"><hi rend="paranum">22:2092</hi><hi rend="dot">.</hi></p>

<p rend="gatha1"> ‘‘Atho ḍaṃsā makasā ca, appameva sarīsavā;</p>

<p rend="gathalast">Vane vāḷamigākiṇṇe, hiṃsā amhaṃ na vijjati.</p>

<p rend="hangnum" n="22:2093"><hi rend="paranum">22:2093</hi><hi rend="dot">.</hi></p>

<p rend="gatha1"> ‘‘Satta <pb ed="M" n="7.0321" /> no māse vasataṃ, araññe jīvasokinaṃ;</p>

<p rend="gatha2">Imampi paṭhamaṃ passāma, brāhmaṇaṃ devavaṇṇinaṃ;</p>

<p rend="gathalast">Ādāya veḷuvaṃ daṇḍaṃ, aggihuttaṃ kamaṇḍaluṃ.</p>

<p rend="hangnum" n="22:2094"><hi rend="paranum">22:2094</hi><hi rend="dot">.</hi></p>

<p rend="gatha1"> ‘‘Svāgataṃ te mahābrahme, atho te adurāgataṃ;</p>

<p rend="gathalast">Anto pavisa bhaddante, pāde pakkhālayassu te.</p>

<p rend="hangnum" n="22:2095"><hi rend="paranum">22:2095</hi><hi rend="dot">.</hi></p>

<p rend="gatha1"> ‘‘Tiṇḍukāni <pb ed="V" n="7.0312" /> piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja brahme varaṃ varaṃ.</p>

<p rend="hangnum" n="22:2096"><hi rend="paranum">22:2096</hi><hi rend="dot">.</hi></p>

<p rend="gatha1"> ‘‘Idampi pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahābrahme, sace tvaṃ abhikaṅkhasī’’ti.</p>

<p rend="bodytext">Evañca pana vatvā mahāsatto ‘‘ayaṃ brāhmaṇo na akāraṇena imaṃ brahāraññaṃ āgato, āgamanakāraṇaṃ papañcaṃ akatvā pucchissāmi na’’nti cintetvā imaṃ gāthamāha –</p>

<p rend="hangnum" n="22:2097"><hi rend="paranum">22:2097</hi><hi rend="dot">.</hi></p>

<p rend="gatha1"> ‘‘Atha <pb ed="P" n="6.0543" /> tvaṃ kena vaṇṇena, kena vā pana hetunā;</p>

<p rend="gathalast">Anuppatto brahāraññaṃ, taṃ me akkhāhi pucchito’’ti.</p>

<p rend="bodytext">Tattha <hi rend="bold">vaṇṇenā</hi>ti kāraṇena. <hi rend="bold">Hetunā</hi>ti paccayena.</p>

<p rend="bodytext">Jūjako āha –</p>

<p rend="hangnum" n="22:2098"><hi rend="paranum">22:2098</hi><hi rend="dot">.</hi></p>

<p rend="gatha1"> ‘‘Yathā vārivaho pūro, sabbakālaṃ na khīyati;</p>

<p rend="gathalast">Evaṃ taṃ yācitāgacchiṃ, putte me dehi yācito’’ti.</p>

<p rend="bodytext">Tattha <hi rend="bold">vārivaho</hi>ti pañcasu mahānadīsu udakavāho. <hi rend="bold">Na khīyatī</hi>ti pipāsitehi āgantvā hatthehipi bhājanehipi ussiñcitvā piviyamāno na khīyati. <hi rend="bold">Evaṃ taṃ yācitāgacchi</hi>nti tvampi saddhāya pūritattā evarūpoyevāti maññamāno ahaṃ taṃ yācituṃ āgacchiṃ. <hi rend="bold">Putte me dehi yācito</hi>ti mayā yācito tava putte mayhaṃ dāsatthāya dehīti.</p>

<p rend="bodytext">Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –</p>

<p rend="hangnum" n="22:2099"><hi rend="paranum">22:2099</hi><hi rend="dot">.</hi></p>

<p rend="gatha1"> ‘‘Dadāmi <pb ed="M" n="7.0322" /> na vikampāmi, issaro naya brāhmaṇa;</p>

<p rend="gathalast">Pāto gatā rājaputtī, sāyaṃ uñchāto ehiti.</p>

<p rend="hangnum" n="22:2100"><hi rend="paranum">22:2100</hi><hi rend="dot">.</hi></p>

<p rend="gatha1"> ‘‘Ekarattiṃ <pb ed="V" n="7.0313" /> vasitvāna, pāto gacchasi brāhmaṇa;</p>

<p rend="gathalast">Tassā nhāte upaghāte, atha ne māladhārine.</p>

<p rend="hangnum" n="22:2101"><hi rend="paranum">22:2101</hi><hi rend="dot">.</hi></p>

<p rend="gatha1"> ‘‘Ekarattiṃ vasitvāna, pāto gacchasi brāhmaṇa;</p>

<p rend="gatha2">Nānāpupphehi sañchanne, nānāgandhehi bhūsite;</p>

<p rend="gathalast">Nānāmūlaphalākiṇṇe, gaccha svādāya brāhmaṇā’’ti.</p>

<p rend="bodytext">Tattha <hi rend="bold">issaro</hi>ti tvaṃ mama puttānaṃ issaro sāmiko hutvā ete naya, apica kho panekaṃ kāraṇaṃ atthi. Etesaṃ mātā rājaputtī phalāphalatthāya pāto gatā sāyaṃ araññato āgamissati, tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova dārake gahetvā gamissasi. <hi rend="bold">Tassā nhāte</hi>ti tāya nhāpite. <hi rend="bold">Upaghāte</hi>ti sīsamhi upasiṅghite. <hi rend="bold">Atha ne māladhārine</hi>ti atha ne vicitrāya mālāya alaṅkate taṃ mālaṃ vahamāne. Pāḷipotthakesu pana ‘‘atha ne māladhārino’’ti likhitaṃ, tassattho na vicārito. <hi rend="bold">Nānāmūlaphalākiṇṇe</hi>ti magge pātheyyatthāya dinnehi nānāmūlaphalāphalehi ākiṇṇe.</p>

<p rend="bodytext">Jūjako āha –</p>

<p rend="hangnum" n="22:2102"><hi rend="paranum">22:2102</hi><hi rend="dot">.</hi></p>

<p rend="gatha1"> ‘‘Na <pb ed="P" n="6.0544" /> vāsamabhirocāmi, gamanaṃ mayha ruccati;</p>

<p rend="gathalast">Antarāyopi me assa, gacchaññeva rathesabha.</p>

<p rend="hangnum" n="22:2103"><hi rend="paranum">22:2103</hi><hi rend="dot">.</hi></p>

<p rend="gatha1"> ‘‘Na hetā yācayogī naṃ, antarāyassa kāriyā;</p>

<p rend="gathalast">Itthiyo mantaṃ jānanti, sabbaṃ gaṇhanti vāmato.</p>

<p rend="hangnum" n="22:2104"><hi rend="paranum">22:2104</hi><hi rend="dot">.</hi></p>

<p rend="gatha1"> ‘‘Saddhāya dānaṃ dadato, māsaṃ adakkhi mātaraṃ;</p>

<p rend="gathalast">Antarāyampi sā kayirā, gacchaññeva rathesabha.</p>

<p rend="hangnum" n="22:2105"><hi rend="paranum">22:2105</hi><hi rend="dot">.</hi></p>

<p rend="gatha1"> ‘‘Āmantayassu te putte, mā te mātaramaddasuṃ;</p>

<p rend="gathalast">Saddhāya dānaṃ dadato, evaṃ puññaṃ pavaḍḍhati.</p>

<p rend="hangnum" n="22:2106"><hi rend="paranum">22:2106</hi><hi rend="dot">.</hi></p>

<p rend="gatha1"> ‘‘Āmantayassu <pb ed="V" n="7.0314" /><pb ed="M" n="7.0323" /> te putte, mā te mātaramaddasuṃ;</p>

<p rend="gathalast">Mādisassa dhanaṃ datvā, rāja saggaṃ gamissasī’’ti.</p>

<p rend="bodytext">Tattha <hi rend="bold">na hetā yācayogī na</hi>nti ettha <hi rend="bold">na</hi>nti nipātamattaṃ. Idaṃ vuttaṃ hoti – mahārāja, etā itthiyo ca nāma na hi yācayogī, na yācanāya anucchavikā honti, kevalaṃ antarāyassa kāriyā dāyakānaṃ puññantarāyaṃ, yācakānañca lābhantarāyaṃ karontīti. <hi rend="bold">Itthiyo manta</hi>nti itthī māyaṃ nāma jānanti. <hi rend="bold">Vāmato</hi>ti sabbaṃ vāmato gaṇhanti, na dakkhiṇato. <hi rend="bold">Saddhāya dānaṃ dadato</hi>ti kammañca phalañca saddahitvā dānaṃ dadato. <hi rend="bold">Māsa</hi>nti mā etesaṃ mātaraṃ adakkhi. <hi rend="bold">Kayirā</hi>ti kareyya. <hi rend="bold">Āmantayassū</hi>ti jānāpehi, mayā saddhiṃ pesehīti vadati. <hi rend="bold">Dadato</hi>ti dadantassa.</p>

<p rend="bodytext">Vessantaro āha –</p>

<p rend="hangnum" n="22:2107"><hi rend="paranum">22:2107</hi><hi rend="dot">.</hi></p>

<p rend="gatha1"> ‘‘Sace tvaṃ nicchase daṭṭhuṃ, mama bhariyaṃ patibbataṃ;</p>

<p rend="gathalast">Ayyakassapi dassehi, jāliṃ kaṇhājinaṃ cubho.</p>

<p rend="hangnum" n="22:2108"><hi rend="paranum">22:2108</hi><hi rend="dot">.</hi></p>

<p rend="gatha1"> ‘‘Ime kumāre disvāna, mañjuke piyabhāṇine;</p>

<p rend="gathalast">Patīto sumano vitto, bahuṃ dassati te dhana’’nti.</p>

<p rend="bodytext">Tattha <hi rend="bold">ayyakassā</hi>ti mayhaṃ pituno sañjayamahārājassa dvinnaṃ kumārānaṃ ayyakassa. <hi rend="bold">Dassati te dhana</hi>nti so rājā tuyhaṃ bahuṃ dhanaṃ dassati.</p>

<p rend="bodytext">Jūjako āha –</p>

<p rend="hangnum" n="22:2109"><hi rend="paranum">22:2109</hi><hi rend="dot">.</hi></p>

<p rend="gatha1"> ‘‘Acchedanassa bhāyāmi, rājaputta suṇohi me;</p>

<p rend="gatha2">Rājadaṇḍāya maṃ dajjā, vikkiṇeyya haneyya vā;</p>

<p rend="gathalast">Jino dhanañca dāse ca, gārayhassa brahmabandhuyā’’ti.</p>

<p rend="bodytext">Tattha <hi rend="bold">acchedanassā</hi>ti acchinditvā gahaṇassa bhāyāmi. <hi rend="bold">Rājadaṇḍāya maṃ dajjā</hi>ti ‘‘ayaṃ brāhmaṇo <pb ed="V" n="7.0315" /> dārakacoro, daṇḍamassa dethā’’ti evaṃ daṇḍatthāya maṃ amaccānaṃ <pb ed="P" n="6.0545" /> dadeyya. <hi rend="bold">Gārayhassa brahmabandhuyā</hi>ti kevalaṃ brāhmaṇiyāva garahitabbo bhavissāmīti.</p>

<p rend="bodytext">Vessantaro <pb ed="M" n="7.0324" /> āha –</p>

<p rend="hangnum" n="22:2110"><hi rend="paranum">22:2110</hi><hi rend="dot">.</hi></p>

<p rend="gatha1"> ‘‘Ime kumāre disvāna, mañjuke piyabhāṇine;</p>

<p rend="gatha2">Dhamme ṭhito mahārājā, sivīnaṃ raṭṭhavaḍḍhano;</p>

<p rend="gathalast">Laddhā pītisomanassaṃ, bahuṃ dassati te dhana’’nti.</p>

<p rend="bodytext">Jūjako āha –</p>

<p rend="hangnum" n="22:2111"><hi rend="paranum">22:2111</hi><hi rend="dot">.</hi></p>

<p rend="gatha1"> ‘‘Nāhaṃ tampi karissāmi, yaṃ maṃ tvaṃ anusāsasi;</p>

<p rend="gathalast">Dārakeva ahaṃ nessaṃ, brāhmaṇyā paricārake’’ti.</p>

<p rend="bodytext">Tattha <hi rend="bold">dārakevā</hi>ti alaṃ mayhaṃ aññena dhanena, ahaṃ ime dārakeva attano brāhmaṇiyā paricārake nessāmīti.</p>

<p rend="bodytext">Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena paṭicchannā hutvā aṭṭhaṃsu. Tamatthaṃ pakāsento satthā āha –</p>

<p rend="hangnum" n="22:2112"><hi rend="paranum">22:2112</hi><hi rend="dot">.</hi></p>

<p rend="gatha1"> ‘‘Tato kumārā byathitā, sutvā luddassa bhāsitaṃ;</p>

<p rend="gathalast">Tena tena padhāviṃsu, jālī kaṇhājinā cubho’’ti.</p>

<p rend="bodytext">Jūjakopi kumāre adisvā bodhisattaṃ apasādesi ‘‘bho vessantara, idāneva tvaṃ mayhaṃ dārake datvā mayā ‘nāhaṃ jetuttaranagaraṃ gamissāmi, dārake mama brāhmaṇiyā paricārake nessāmī’ti vutte iṅghitasaññaṃ datvā putte palāpetvā ajānanto viya nisinno, natthi maññe lokasmiṃ tayā sadiso musāvādī’’ti. Taṃ sutvā mahāsatto pakampitacitto hutvā ‘‘dārakā palātā <pb ed="V" n="7.0316" /> bhavissantī’’ti cintetvā ‘‘bho brāhmaṇa, mā cintayi, ānessāmi te kumāre’’ti uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā <pb ed="P" n="6.0546" /> padavalañjānusārena pokkharaṇitīraṃ gantvā udake otiṇṇapadaṃ disvā ‘‘kumārā udakaṃ oruyha ṭhitā bhavissantī’’ti ñatvā ‘‘tāta, jālī’’ti pakkosanto imaṃ gāthādvayamāha –</p>

<p rend="hangnum" n="22:2113"><hi rend="paranum">22:2113</hi><hi rend="dot">.</hi></p>

<p rend="gatha1"> ‘‘Ehi <pb ed="M" n="7.0325" /> tāta piyaputta, pūretha mama pāramiṃ;</p>

<p rend="gathalast">Hadayaṃ mebhisiñcetha, karotha vacanaṃ mama.</p>

<p rend="hangnum" n="22:2114"><hi rend="paranum">22:2114</hi><hi rend="dot">.</hi></p>

<p rend="gatha1"> ‘‘Yānā nāvā ca me hotha, acalā bhavasāgare;</p>

<p rend="gathalast">Jātipāraṃ tarissāmi, santāressaṃ sadevaka’’nti.</p>

<p rend="bodytext">Kumāro pitu vacanaṃ sutvā ‘‘brāhmaṇo maṃ yathāruci karotu, pitarā saddhiṃ dve kathā na kathessāmī’’ti sīsaṃ nīharitvā pokkharapattāni viyūhitvā udakā uttaritvā mahāsattassa dakkhiṇapāde nipatitvā gopphakasandhiṃ daḷhaṃ gahetvā parodi. Atha naṃ mahāsatto āha ‘‘tāta, bhaginī te kuhi’’nti. ‘‘Tāta, ime sattā nāma bhaye uppanne attānameva rakkhantī’’ti. Atha mahāsatto ‘‘puttehi me katikā katā bhavissatī’’ti ñatvā ‘‘ehi amma kaṇhe’’ti pakkosanto gāthādvayamāha –</p>

<p rend="hangnum" n="22:2115"><hi rend="paranum">22:2115</hi><hi rend="dot">.</hi></p>

<p rend="gatha1"> ‘‘Ehi amma piyadhīti, pūretha mama pāramiṃ;</p>

<p rend="gathalast">Hadayaṃ mebhisiñcetha, karotha vacanaṃ mama.</p>

<p rend="hangnum" n="22:2116"><hi rend="paranum">22:2116</hi><hi rend="dot">.</hi></p>

<p rend="gatha1"> ‘‘Yānā nāvā ca me hotha, acalā bhavasāgare;</p>

<p rend="gathalast">Jātipāraṃ tarissāmi, uddharissaṃ sadevaka’’nti.</p>

<p rend="bodytext">Sāpi ‘‘pitarā saddhiṃ dve kathā na kathessāmī’’ti tatheva udakā uttaritvā mahāsattassa vāmapāde nipatitvā gopphakasandhiṃ daḷhaṃ gahetvā parodi. Tesaṃ assūni mahāsattassa phullapadumavaṇṇe pādapiṭṭhe patanti. Tassa assūni tesaṃ suvaṇṇaphalakasadisāya piṭṭhiyā patanti. Atha mahāsatto kumāre uṭṭhāpetvā assāsetvā ‘‘tāta, jāli kiṃ tvaṃ mama dānavittakabhāvaṃ na jānāsi, ajjhāsayaṃ me, tāta, matthakaṃ pāpehī’’ti vatvā goṇe agghāpento viya tattheva ṭhito kumāre agghāpesi. So kira puttaṃ āmantetvā āha ‘‘tāta, jāli <pb ed="V" n="7.0317" /> tvaṃ bhujisso hotukāmo brāhmaṇassa nikkhasahassaṃ <pb ed="P" n="6.0547" /> datvā bhujisso bhaveyyāsi, bhaginī kho pana te uttamarūpadharā, koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā jātisambhedaṃ kareyya, aññatraraññā sabbasatadāyako nāma natthi, tasmā bhaginī te bhujissā hotukāmā <pb ed="M" n="7.0326" /> brāhmaṇassa dāsasataṃ dāsīsataṃ hatthisataṃ assasataṃ usabhasataṃ nikkhasatanti evaṃ sabbasatāni datvā bhujissā hotū’’ti evaṃ kumāre agghāpetvā samassāsetvā assamapadaṃ gantvā kamaṇḍalunā udakaṃ gahetvā ‘‘ehi vata, bho brāhmaṇā’’ti āmantetvā sabbaññutaññāṇassa paccayo hotūti patthanaṃ katvā udakaṃ pātetvā ‘‘ambho brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva piyatara’’nti pathaviṃ unnādento brāhmaṇassa piyaputtadānaṃ adāsi. Tamatthaṃ pakāsento satthā āha –</p>

<p rend="hangnum" n="22:2117"><hi rend="paranum">22:2117</hi><hi rend="dot">.</hi></p>

<p rend="gatha1"> ‘‘Tato kumāre ādāya, jāliṃ kaṇhājinaṃ cubho;</p>

<p rend="gathalast">Brāhmaṇassa adā dānaṃ, sivīnaṃ raṭṭhavaḍḍhano.</p>

<p rend="hangnum" n="22:2118"><hi rend="paranum">22:2118</hi><hi rend="dot">.</hi></p>

<p rend="gatha1"> ‘‘Tato kumāre ādāya, jāliṃ kaṇhājinaṃ cubho;</p>

<p rend="gathalast">Brāhmaṇassa adā vitto, puttake dānamuttamaṃ.</p>

<p rend="hangnum" n="22:2119"><hi rend="paranum">22:2119</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Yaṃ kumāre padinnamhi, medanī sampakampatha.</p>

<p rend="hangnum" n="22:2120"><hi rend="paranum">22:2120</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gatha2">Yaṃ pañjalikato rājā, kumāre sukhavacchite;</p>

<p rend="gathalast">Brāhmaṇassa adā dānaṃ, sivīnaṃ raṭṭhavaḍḍhano’’ti.</p>

<p rend="bodytext">Tattha <hi rend="bold">vitto</hi>ti pītisomanassajāto hutvā. <hi rend="bold">Tadāsi yaṃ bhiṃsanaka</hi>nti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi. Yāva brahmalokā ekakolāhalaṃ ahosi. Pathavisaddena devo gajjanto khaṇikavassaṃ vassi, akālavijjulatā nicchariṃsu. Himavantavāsino sīhādayo sakalahimavantaṃ ekaninnādaṃ kariṃsūti evarūpaṃ bhiṃsanakaṃ ahosi. Pāḷiyaṃ pana ‘‘medanī sampakampathā’’ti ettakameva vuttaṃ <pb ed="V" n="7.0318" />. <hi rend="bold">Ya</hi>nti yadā. <hi rend="bold">Sukhavacchite</hi>ti sukhavasite sukhasaṃvaḍḍhite. <hi rend="bold">Adā dāna</hi>nti ambho brāhmaṇa, puttehi me sataguṇena sahassaguṇena <pb ed="M" n="7.0327" /> satasahassaguṇena sabbaññutaññāṇameva piyataranti tassatthāya adāsi.</p>

<p rend="bodytext">Mahāsatto <pb ed="P" n="6.0548" /> dānaṃ datvā ‘‘sudinnaṃ vata me dāna’’nti pītiṃ uppādetvā kumāre olokentova aṭṭhāsi. Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno pāyāsi. Tamatthaṃ pakāsento satthā āha –</p>

<p rend="hangnum" n="22:2121"><hi rend="paranum">22:2121</hi><hi rend="dot">.</hi></p>

<p rend="gatha1"> ‘‘Tato so brāhmaṇo luddo, lataṃ dantehi chindiya;</p>

<p rend="gathalast">Latāya hatthe bandhitvā, latāya anumajjatha.</p>

<p rend="hangnum" n="22:2122"><hi rend="paranum">22:2122</hi><hi rend="dot">.</hi></p>

<p rend="gatha1"> ‘‘Tato so rajjumādāya, daṇḍañcādāya brāhmaṇo;</p>

<p rend="gathalast">Ākoṭayanto te neti, sivirājassa pekkhato’’ti.</p>

<p rend="bodytext">Tattha <hi rend="bold">sivirājassā</hi>ti vessantarassa.</p>

<p rend="bodytext">Tesaṃ pahaṭapahaṭaṭṭhāne chavi chijjati, lohitaṃ paggharati. Paharaṇakāle aññamaññassa piṭṭhiṃ dadanti. Athekasmiṃ visamaṭṭhāne brāhmaṇo pakkhalitvā pati. Kumārānaṃ muduhatthehi baddhavalli gaḷitvā gatā. Te rodamānā palāyitvā mahāsattassa santikaṃ āgamaṃsu. Tamatthaṃ pakāsento satthā āha –</p>

<p rend="hangnum" n="22:2123"><hi rend="paranum">22:2123</hi><hi rend="dot">.</hi></p>

<p rend="gatha1"> ‘‘Tato kumārā pakkāmuṃ, brāhmaṇassa pamuñciya;</p>

<p rend="gathalast">Assupuṇṇehi nettehi, pitaraṃ so udikkhati.</p>

<p rend="hangnum" n="22:2124"><hi rend="paranum">22:2124</hi><hi rend="dot">.</hi></p>

<p rend="gatha1"> ‘‘Vedhamassatthapattaṃva, pitu pādāni vandati;</p>

<p rend="gathalast">Pitu pādāni vanditvā, idaṃ vacanamabravi.</p>

<p rend="hangnum" n="22:2125"><hi rend="paranum">22:2125</hi><hi rend="dot">.</hi></p>

<p rend="gatha1"> ‘‘Ammā ca tāta nikkhantā, tvañca no tāta dassasi;</p>

<p rend="gathalast">Yāva ammampi passemu, atha no tāta dassasi.</p>

<p rend="hangnum" n="22:2126"><hi rend="paranum">22:2126</hi><hi rend="dot">.</hi></p>

<p rend="gatha1"> ‘‘Ammā <pb ed="V" n="7.0319" /> ca tāta nikkhantā, tvañca no tāta dassasi;</p>

<p rend="gatha2">Mā no tvaṃ tāta adadā, yāva ammāpi etu no;</p>

<p rend="gathalast">Tadāyaṃ brāhmaṇo kāmaṃ, vikkiṇātu hanātu vā.</p>

<p rend="hangnum" n="22:2127"><hi rend="paranum">22:2127</hi><hi rend="dot">.</hi></p>

<p rend="gatha1"> ‘‘Balaṅkapādo <pb ed="M" n="7.0328" /> andhanakho, atho ovaddhapiṇḍiko;</p>

<p rend="gathalast">Dīghuttaroṭṭho capalo, kaḷāro bhagganāsako.</p>

<p rend="hangnum" n="22:2128"><hi rend="paranum">22:2128</hi><hi rend="dot">.</hi></p>

<p rend="gatha1"> ‘‘Kumbhodaro bhaggapiṭṭhi, atho visamacakkhuko;</p>

<p rend="gathalast">Lohamassu haritakeso, valīnaṃ tilakāhato.</p>

<p rend="hangnum" n="22:2129"><hi rend="paranum">22:2129</hi><hi rend="dot">.</hi></p>

<p rend="gatha1"> ‘‘Piṅgalo ca vinato ca, vikaṭo ca brahā kharo;</p>

<p rend="gathalast">Ajināni ca sannaddho, amanusso bhayānako.</p>

<p rend="hangnum" n="22:2130"><hi rend="paranum">22:2130</hi><hi rend="dot">.</hi></p>

<p rend="gatha1"> ‘‘Manusso <pb ed="P" n="6.0549" /> udāhu yakkho, maṃsalohitabhojano;</p>

<p rend="gathalast">Gāmā araññamāgamma, dhanaṃ taṃ tāta yācati.</p>

<p rend="hangnum" n="22:2131"><hi rend="paranum">22:2131</hi><hi rend="dot">.</hi></p>

<p rend="gatha1"> ‘‘Nīyamāne pisācena, kiṃ nu tāta udikkhasi;</p>

<p rend="gathalast">Asmā nūna te hadayaṃ, āyasaṃ daḷhabandhanaṃ.</p>

<p rend="hangnum" n="22:2132"><hi rend="paranum">22:2132</hi><hi rend="dot">.</hi></p>

<p rend="gatha1"> ‘‘Yo no baddhe na jānāsi, brāhmaṇena dhanesinā;</p>

<p rend="gathalast">Accāyikena luddena, yo no gāvova sumbhati.</p>

<p rend="hangnum" n="22:2133"><hi rend="paranum">22:2133</hi><hi rend="dot">.</hi></p>

<p rend="gatha1"> ‘‘Idheva acchataṃ kaṇhā, na sā jānāti kismiñci;</p>

<p rend="gathalast">Migīva khirasammattā, yūthā hīnā pakandatī’’ti.</p>

<p rend="bodytext">Tattha <hi rend="bold">udikkhatī</hi>ti so pitu santikaṃ gantvā kampamāno oloketi. <hi rend="bold">Vedha</hi>nti vedhamāno. <hi rend="bold">Tvañca no tāta, dassasī</hi>ti tvañca amhe tāya anāgatāya eva brāhmaṇassa dadāsi, evaṃ mā kari, adhivāsehi tvaṃ tāva. Yāva ammaṃ passemu, atha no tāya diṭṭhakāle tvaṃ puna dassasi. <hi rend="bold">Vikkiṇātu hanātu vā</hi>ti tāta, ammāya āgatakāle esa amhe vikkiṇātu vā hanatu <pb ed="V" n="7.0320" /> vā. Yaṃ icchati, taṃ karotu. Apica kho panesa kakkhaḷo pharuso, aṭṭhārasahi purisadosehi samannāgatoti aṭṭhārasa purisadose kathesi.</p>

<p rend="bodytext">Tattha <hi rend="bold">balaṅkapādo</hi>ti patthaṭapādo. <hi rend="bold">Andhanakho</hi>ti pūtinakho. <hi rend="bold">Ovaddhapiṇḍiko</hi>ti heṭṭhāgalitapiṇḍikamaṃso. <hi rend="bold">Dīghuttaroṭṭho</hi>ti mukhaṃ pidahitvā ṭhitena dīghena uttaroṭṭhena samannāgato. <hi rend="bold">Capalo</hi>ti paggharitalālo. <hi rend="bold">Kaḷāro</hi>ti sūkaradāṭhāhi viya nikkhantadantehi samannāgato <pb ed="M" n="7.0329" />. <hi rend="bold">Bhagganāsako</hi>ti bhaggāya visamāya nāsāya samannāgato. <hi rend="bold">Lohamassū</hi>ti tambalohavaṇṇamassu. <hi rend="bold">Haritakeso</hi>ti suvaṇṇavaṇṇavirūḷhakeso. <hi rend="bold">Valīna</hi>nti sarīracammamassa valiggahitaṃ. <hi rend="bold">Tilakāhato</hi>ti kāḷatilakehi parikiṇṇo. <hi rend="bold">Piṅgalo</hi>ti nibbiddhapiṅgalo biḷārakkhisadisehi akkhīhi samannāgato. <hi rend="bold">Vinato</hi>ti kaṭiyaṃ piṭṭhiyaṃ khandheti tīsu ṭhānesu vaṅko. <hi rend="bold">Vikaṭo</hi>ti vikaṭapādo. ‘‘Abaddhasandhī’’tipi vuttaṃ, ‘‘kaṭakaṭā’’ti viravantehi aṭṭhisandhīhi samannāgato. <hi rend="bold">Brahā</hi>ti dīgho. <hi rend="bold">Amanusso</hi>ti na manusso, manussavesena vicarantopi yakkho esa. <hi rend="bold">Bhayānako</hi>ti ativiya bhiṃsanako.</p>

<p rend="bodytext"><hi rend="bold">Manusso udāhu yakkho</hi>ti tāta, sace koci imaṃ brāhmaṇaṃ disvā evaṃ puccheyya ‘‘manussoyaṃ brāhmaṇo, udāhu yakkho’’ti. ‘‘Na manusso, atha kho maṃsalohitabhojano yakkho’’ti vattuṃ yuttaṃ. <hi rend="bold">Dhanaṃ taṃ tāta yācatī</hi>ti tāta, esa amhākaṃ maṃsaṃ khāditukāmo tumhe puttadhanaṃ yācati. <hi rend="bold">Udikkhasī</hi>ti ajjhupekkhasi. <hi rend="bold">Asmā nūna te hadaya</hi>nti tāta, mātāpitūnaṃ hadayaṃ nāma puttesu mudukaṃ hoti, puttānaṃ dukkhaṃ na sahati, tvaṃ ajānanto viya acchasi, tava pana hadayaṃ pāsāṇo viya maññe, atha vā <hi rend="bold">āyasaṃ daḷhabandhanaṃ. </hi> Tena amhākaṃ evarūpe dukkhe uppanne na rujati.</p>

<p rend="bodytext"><hi rend="bold">Na jānāsī</hi>ti ajānanto viya acchasi. <hi rend="bold">Accāyikena luddenā</hi>ti ativiya luddena pamāṇātikkantena. <hi rend="bold">Yo no</hi>ti brāhmaṇena no amhe kaniṭṭhabhātike baddhe bandhite yo tvaṃ na jānāsi. <hi rend="bold">Sumbhatī</hi>ti potheti. <hi rend="bold">Idheva acchata</hi>nti <pb ed="P" n="6.0550" /> tāta, ayaṃ kaṇhājinā kiñci dukkhaṃ na jānāti. Yathā nāma khīrasammattā migapotikā yūthā parihīnā mātaraṃ apassantī khīratthāya kandati, evaṃ ammaṃ apassantī kanditvā sussitvā marissati, tasmā maṃyeva brāhmaṇassa dehi, ahaṃ gamissāmi, ayaṃ kaṇhājinā idheva hotūti.</p>

<p rend="bodytext">Evaṃ <pb ed="V" n="7.0321" /> vuttepi mahāsatto na kiñci katheti. Tato kumāro mātāpitaro ārabbha paridevanto āha –</p>

<p rend="hangnum" n="22:2134"><hi rend="paranum">22:2134</hi><hi rend="dot">.</hi></p>

<p rend="gatha1"> ‘‘Na me idaṃ tathā dukkhaṃ, labbhā hi pumunā idaṃ;</p>

<p rend="gathalast">Yañca ammaṃ na passāmi, taṃ me dukkhataraṃ ito.</p>

<p rend="hangnum" n="22:2135"><hi rend="paranum">22:2135</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0330" /> me idaṃ tathā dukkhaṃ, labbhā hi pumunā idaṃ;</p>

<p rend="gathalast">Yañca tātaṃ na passāmi, taṃ me dukkhataraṃ ito.</p>

<p rend="hangnum" n="22:2136"><hi rend="paranum">22:2136</hi><hi rend="dot">.</hi></p>

<p rend="gatha1"> ‘‘Sā nūna kapaṇā ammā, cirarattāya rucchati;</p>

<p rend="gathalast">Kaṇhājinaṃ apassantī, kumāriṃ cārudassaniṃ.</p>

<p rend="hangnum" n="22:2137"><hi rend="paranum">22:2137</hi><hi rend="dot">.</hi></p>

<p rend="gatha1"> ‘‘So nūna kapaṇo tāto, cirarattāya rucchati;</p>

<p rend="gathalast">Kaṇhājinaṃ apassanto, kumāriṃ cārudassaniṃ.</p>

<p rend="hangnum" n="22:2138"><hi rend="paranum">22:2138</hi><hi rend="dot">.</hi></p>

<p rend="gatha1"> ‘‘Sā nūna kapaṇā ammā, ciraṃ rucchati assame;</p>

<p rend="gathalast">Kaṇhājinaṃ apassantī, kumāriṃ cārudassaniṃ.</p>

<p rend="hangnum" n="22:2139"><hi rend="paranum">22:2139</hi><hi rend="dot">.</hi></p>

<p rend="gatha1"> ‘‘So nūna kapaṇo tāto, ciraṃ rucchati assame;</p>

<p rend="gathalast">Kaṇhājinaṃ apassanto, kumāriṃ cārudassaniṃ.</p>

<p rend="hangnum" n="22:2140"><hi rend="paranum">22:2140</hi><hi rend="dot">.</hi></p>

<p rend="gatha1"> ‘‘Sā nūna kapaṇā ammā, cirarattāya rucchati;</p>

<p rend="gathalast">Aḍḍharatte va ratte vā, nadīva avasucchati.</p>

<p rend="hangnum" n="22:2141"><hi rend="paranum">22:2141</hi><hi rend="dot">.</hi></p>

<p rend="gatha1"> ‘‘So nūna kapaṇo tāto, cirarattāya rucchati;</p>

<p rend="gathalast">Aḍḍharatte va ratte vā, nadīva avasucchati.</p>

<p rend="hangnum" n="22:2142"><hi rend="paranum">22:2142</hi><hi rend="dot">.</hi></p>

<p rend="gatha1"> ‘‘Ime te jambukā rukkhā, vedisā sinduvārakā;</p>

<p rend="gathalast">Vividhāni rukkhajātāni, tāni ajja jahāmase.</p>

<p rend="hangnum" n="22:2143"><hi rend="paranum">22:2143</hi><hi rend="dot">.</hi></p>

<p rend="gatha1"> ‘‘Assatthā <pb ed="V" n="7.0322" /> panasā ceme, nigrodhā ca kapitthanā;</p>

<p rend="gathalast">Vividhāni phalajātāni, tāni ajja jahāmase.</p>

<p rend="hangnum" n="22:2144"><hi rend="paranum">22:2144</hi><hi rend="dot">.</hi></p>

<p rend="gatha1"> ‘‘Ime tiṭṭhanti ārāmā, ayaṃ sītūdakā nadī;</p>

<p rend="gathalast">Yatthassu pubbe kīḷāma, tāni ajja jahāmase.</p>

<p rend="hangnum" n="22:2145"><hi rend="paranum">22:2145</hi><hi rend="dot">.</hi></p>

<p rend="gatha1"> ‘‘Vividhāni pupphajātāni, asmiṃ uparipabbate;</p>

<p rend="gathalast">Yānassu pubbe dhārema, tāni ajja jahāmase.</p>

<p rend="hangnum" n="22:2146"><hi rend="paranum">22:2146</hi><hi rend="dot">.</hi></p>

<p rend="gatha1"> ‘‘Vividhāni phalajātāni, asmiṃ uparipabbate;</p>

<p rend="gathalast">Yānassu pubbe bhuñjāma, tāni ajja jahāmase.</p>

<p rend="hangnum" n="22:2147"><hi rend="paranum">22:2147</hi><hi rend="dot">.</hi></p>

<p rend="gatha1"> ‘‘Ime no hatthikā assā, balibaddā ca no ime;</p>

<p rend="gathalast">Yehissu pubbe kīḷāma, tāni ajja jahāmase’’ti.</p>

<p rend="bodytext">Tattha <pb ed="P" n="6.0551" /><pb ed="M" n="7.0331" /><hi rend="bold">pumunā</hi>ti bhave vicarantena purisena. <hi rend="bold">Labbhā</hi>ti labhitabbaṃ. <hi rend="bold">Taṃ me dukkhataraṃ ito</hi>ti yaṃ me ammaṃ passituṃ alabhantassa dukkhaṃ, taṃ ito pothanadukkhato sataguṇena sahassaguṇena satasahassaguṇena dukkhataraṃ. <hi rend="bold">Rucchatī</hi>ti rodissati. <hi rend="bold">Aḍḍharatte va ratte vā</hi>ti aḍḍharatte vā sakalaratte vā amhe saritvā ciraṃ rodissati. <hi rend="bold">Avasucchatī</hi>ti appodakā kunnadī avasussati. Yathā sā khippameva sussati, evaṃ aruṇe uggacchanteyeva sussitvā marissatīti adhippāyenevamāha. <hi rend="bold">Vedisā</hi>ti olambanasākhā. <hi rend="bold">Tānī</hi>ti yesaṃ no mūlapupphaphalāni gaṇhantehi ciraṃ kīḷitaṃ, tāni ajja ubhopi mayaṃ jahāma. <hi rend="bold">Hatthikā</hi>ti tātena amhākaṃ kīḷanatthāya katā hatthikā.</p>

<p rend="bodytext">Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi. Tamatthaṃ pakāsento satthā āha –</p>

<p rend="hangnum" n="22:2148"><hi rend="paranum">22:2148</hi><hi rend="dot">.</hi></p>

<p rend="gatha1"> ‘‘Nīyamānā kumārā te, pitaraṃ etadabravuṃ;</p>

<p rend="gathalast">Ammaṃ ārogyaṃ vajjāsi, tvañca tāta sukhī bhava.</p>

<p rend="hangnum" n="22:2149"><hi rend="paranum">22:2149</hi><hi rend="dot">.</hi></p>

<p rend="gatha1"> ‘‘Ime <pb ed="V" n="7.0323" /> no hatthikā assā, balibaddā ca no ime;</p>

<p rend="gathalast">Tāni ammāya dajjesi, sokaṃ tehi vinessati.</p>

<p rend="hangnum" n="22:2150"><hi rend="paranum">22:2150</hi><hi rend="dot">.</hi></p>

<p rend="gatha1"> ‘‘Ime no hatthikā assā, balibaddā ca no ime;</p>

<p rend="gathalast">Tāni ammā udikkhantī, sokaṃ paṭivinessatī’’ti.</p>

<p rend="bodytext">Tadā bodhisattassa putte ārabbha balavasoko uppajji, hadayamaṃsaṃ uṇhaṃ ahosi. So kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi. Tamatthaṃ pakāsento satthā āha –</p>

<p rend="hangnum" n="22:2151"><hi rend="paranum">22:2151</hi><hi rend="dot">.</hi></p>

<p rend="gatha1"> ‘‘Tato vessantaro rājā, dānaṃ datvāna khattiyo;</p>

<p rend="gathalast">Paṇṇasālaṃ pavisitvā, kalunaṃ paridevayī’’ti.</p>

<p rend="bodytext">Tato parā mahāsattassa vilāpagāthā honti –</p>

<p rend="hangnum" n="22:2152"><hi rend="paranum">22:2152</hi><hi rend="dot">.</hi></p>

<p rend="gatha1"> ‘‘Kaṃ nvajja chātā tasitā, uparucchanti dārakā;</p>

<p rend="gathalast">Sāyaṃ saṃvesanākāle, ko ne dassati bhojanaṃ.</p>

<p rend="hangnum" n="22:2153"><hi rend="paranum">22:2153</hi><hi rend="dot">.</hi></p>

<p rend="gatha1"> ‘‘Kaṃ <pb ed="M" n="7.0332" /> nvajja chātā tasitā, uparucchanti dārakā;</p>

<p rend="gathalast">Sāyaṃ saṃvesanākāle, ‘ammā chātamha detha no’.</p>

<p rend="hangnum" n="22:2154"><hi rend="paranum">22:2154</hi><hi rend="dot">.</hi></p>

<p rend="gatha1"> ‘‘Kathaṃ <pb ed="P" n="6.0552" /> nu pathaṃ gacchanti, pattikā anupāhanā;</p>

<p rend="gathalast">Santā sūnehi pādehi, ko ne hatthe gahessati.</p>

<p rend="hangnum" n="22:2155"><hi rend="paranum">22:2155</hi><hi rend="dot">.</hi></p>

<p rend="gatha1"> ‘‘Kathaṃ nu so na lajjeyya, sammukhā paharaṃ mama;</p>

<p rend="gathalast">Adūsakānaṃ puttānaṃ, alajjī vata brāhmaṇo.</p>

<p rend="hangnum" n="22:2156"><hi rend="paranum">22:2156</hi><hi rend="dot">.</hi></p>

<p rend="gatha1"> ‘‘Yopi me dāsidāsassa, añño vā pana pesiyo;</p>

<p rend="gathalast">Tassāpi suvihīnassa, ko lajjī paharissati.</p>

<p rend="hangnum" n="22:2157"><hi rend="paranum">22:2157</hi><hi rend="dot">.</hi></p>

<p rend="gatha1"> ‘‘Vārijasseva <pb ed="V" n="7.0324" /> me sato, baddhassa kumināmukhe;</p>

<p rend="gathalast">Akkosati paharati, piye putte apassato’’ti.</p>

<p rend="bodytext">Tattha <hi rend="bold">kaṃ nvajjā</hi>ti kaṃ nu ajja. <hi rend="bold">Uparucchantī</hi>ti saṭṭhiyojanamaggaṃ gantvā uparodissanti. <hi rend="bold">Saṃvesanākāle</hi>ti mahājanassa parivesanākāle. <hi rend="bold">Kone dassatī</hi>ti ko nesaṃ bhojanaṃ dassati. <hi rend="bold">Kathaṃ nu pathaṃ gacchantī</hi>ti kathaṃ nu saṭṭhiyojanamaggaṃ gamissanti. <hi rend="bold">Pattikā</hi>ti hatthiyānādīhi virahitā. <hi rend="bold">Anupāhanā</hi>ti upāhanamattenapi viyuttā sukhumālapādā. <hi rend="bold">Gahessatī</hi>ti kilamathavinodanatthāya ko gaṇhissati. <hi rend="bold">Dāsidāsassā</hi>ti dāsiyā dāso assa. <hi rend="bold">Añño vā pana pesiyo</hi>ti tassapi dāso, tassapi dāsoti evaṃ dāsapatidāsaparamparāya ‘‘yo mayhaṃ catuttho pesiyo pesanakārako assa, tassa evaṃ suvihīnassapi ayaṃ vessantarassa dāsapatidāso’’ti ñatvā. <hi rend="bold">Ko lajjī</hi>ti ko lajjāsampanno pahareyya, yuttaṃ nu kho tassa nillajjassa mama putte paharitunti. <hi rend="bold">Vārijassevā</hi>ti kumināmukhe baddhassa macchasseva sato mama. <hi rend="bold">Apassato</hi>ti <hi rend="bold">a</hi>-kāro nipātamatto, passantasseva piyaputte akkosati ceva paharati ca, aho vata dāruṇoti.</p>

<p rend="bodytext">Athassa kumāresu sinehena evaṃ parivitakko udapādi ‘‘ayaṃ brāhmaṇo mama putte ativiya viheṭheti, sokaṃ sandhāretuṃ na sakkomi, brāhmaṇaṃ anubandhitvā jīvitakkhayaṃ pāpetvā ānessāmi te kumāre’’ti <pb ed="M" n="7.0333" />. Tato ‘‘aṭṭhānametaṃ kumārānaṃ pīḷanaṃ atidukkhanti dānaṃ datvā pacchānutappaṃ nāma sataṃ dhammo na hotī’’ti cintesi. Tadatthajotanā imā dve parivitakkagāthā nāma honti –</p>

<p rend="hangnum" n="22:2158"><hi rend="paranum">22:2158</hi><hi rend="dot">.</hi></p>

<p rend="gatha1"> ‘‘Adu cāpaṃ gahetvāna, khaggaṃ bandhiya vāmato;</p>

<p rend="gathalast">Ānessāmi sake putte, puttānañhi vadho dukho.</p>

<p rend="hangnum" n="22:2159"><hi rend="paranum">22:2159</hi><hi rend="dot">.</hi></p>

<p rend="gatha1"> ‘‘Aṭṭhānametaṃ dukkharūpaṃ, yaṃ kumārā vihaññare;</p>

<p rend="gathalast">Satañca dhammamaññāya, ko datvā anutappatī’’ti.</p>

<p rend="bodytext">Tattha <hi rend="bold">sata</hi>nti pubbabodhisattānaṃ paveṇidhammaṃ.</p>

<p rend="bodytext">So kira tasmiṃ khaṇe bodhisattānaṃ paveṇiṃ anussari. Tato ‘‘sabbabodhisattānaṃ dhanapariccāgaṃ <pb ed="V" n="7.0325" />, aṅgapariccāgaṃ <pb ed="P" n="6.0553" />, puttapariccāgaṃ, bhariyapariccāgaṃ, jīvitapariccāganti ime pañca mahāpariccāge apariccajitvā buddhabhūtapubbo nāma natthi. Ahampi tesaṃ abbhantaro homi, mayāpi piyaputtadhītaro adatvā na sakkā buddhena bhavitu’’nti cintetvā ‘‘kiṃ tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi, yena brāhmaṇaṃ anubandhitvā jīvitakkhayaṃ pāpessāmīti saññaṃ uppādesi, dānaṃ datvā pacchānutappo nāma tava nānurūpo’’ti evaṃ attānaṃ paribhāsitvā ‘‘sacepi eso kumāre māressati, dinnakālato paṭṭhāya mama na kiñci hotī’’ti daḷhasamādānaṃ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe kumāre pothetvā neti. Tato kumāro vilapanto āha –</p>

<p rend="hangnum" n="22:2160"><hi rend="paranum">22:2160</hi><hi rend="dot">.</hi></p>

<p rend="gatha1"> ‘‘Saccaṃ kirevamāhaṃsu, narā ekacciyā idha;</p>

<p rend="gathalast">Yassa natthi sakā mātā, yathā natthi tatheva so.</p>

<p rend="hangnum" n="22:2161"><hi rend="paranum">22:2161</hi><hi rend="dot">.</hi></p>

<p rend="gatha1"> ‘‘Ehi kaṇhe marissāma, natthattho jīvitena no;</p>

<p rend="gatha2">Dinnamhāti janindena, brāhmaṇassa dhanesino;</p>

<p rend="gathalast">Accāyikassa luddassa, yo no gāvova sumbhati.</p>

<p rend="hangnum" n="22:2162"><hi rend="paranum">22:2162</hi><hi rend="dot">.</hi></p>

<p rend="gatha1"> ‘‘Ime te jambukā rukkhā, vedisā sinduvārakā;</p>

<p rend="gathalast">Vividhāni rukkhajātāni, tāni kaṇhe jahāmase.</p>

<p rend="hangnum" n="22:2163"><hi rend="paranum">22:2163</hi><hi rend="dot">.</hi></p>

<p rend="gatha1"> ‘‘Assatthā <pb ed="M" n="7.0334" /> panasā ceme, nigrodhā ca kapitthanā;</p>

<p rend="gathalast">Vividhāni phalajātāni, tāni kaṇhe jahāmase.</p>

<p rend="hangnum" n="22:2164"><hi rend="paranum">22:2164</hi><hi rend="dot">.</hi></p>

<p rend="gatha1"> ‘‘Ime tiṭṭhanti ārāmā, ayaṃ sītūdakā nadī;</p>

<p rend="gathalast">Yatthassu pubbe kīḷāma, tāni kaṇhe jahāmase.</p>

<p rend="hangnum" n="22:2165"><hi rend="paranum">22:2165</hi><hi rend="dot">.</hi></p>

<p rend="gatha1"> ‘‘Vividhāni pupphajātāni, asmiṃ uparipabbate;</p>

<p rend="gathalast">Yānassu pubbe dhārema, tāni kaṇhe jahāmase.</p>

<p rend="hangnum" n="22:2166"><hi rend="paranum">22:2166</hi><hi rend="dot">.</hi></p>

<p rend="gatha1"> ‘‘Vividhāni <pb ed="V" n="7.0326" /> phalajātāni, asmiṃ uparipabbate;</p>

<p rend="gathalast">Yānassu pubbe bhuñjāma, tāni kaṇhe jahāmase.</p>

<p rend="hangnum" n="22:2167"><hi rend="paranum">22:2167</hi><hi rend="dot">.</hi></p>

<p rend="gatha1"> ‘‘Ime no hatthikā assā, balibaddā ca no ime;</p>

<p rend="gathalast">Yehissu pubbe kīḷāma, tāni kaṇhe jahāmase’’ti.</p>

<p rend="bodytext">Tattha <hi rend="bold">yassā</hi>ti yassa santike sakā mātā natthi. Pitā atthi, yathā natthiyeva.</p>

<p rend="bodytext">Puna brāhmaṇo ekasmiṃ visamaṭṭhāne pakkhalitvā pati. Tesaṃ hatthato bandhanavalli muccitvā gatā. Te pahaṭakukkuṭā viya kampantā palāyitvā ekavegeneva pitu santikaṃ āgamiṃsu. Tamatthaṃ pakāsento satthā āha –</p>

<p rend="hangnum" n="22:2168"><hi rend="paranum">22:2168</hi><hi rend="dot">.</hi></p>

<p rend="gatha1"> ‘‘Nīyamānā kumārā te, brāhmaṇassa pamuñciya;</p>

<p rend="gathalast">Tena tena padhāviṃsu, jālī kaṇhājinā cubho’’ti.</p>

<p rend="bodytext">Tattha <pb ed="P" n="6.0554" /><hi rend="bold">tena tenā</hi>ti tena muttakhaṇena yena disābhāgena tesaṃ pitā atthi, tena padhāviṃsu, padhāvitvā pitu santikaññeva āgamiṃsūti attho.</p>

<p rend="bodytext">Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ‘‘ativiya palāyituṃ chekā tumhe’’ti hatthe bandhitvā puna nesi. Tamatthaṃ pakāsento satthā āha –</p>

<p rend="hangnum" n="22:2169"><hi rend="paranum">22:2169</hi><hi rend="dot">.</hi></p>

<p rend="gatha1"> ‘‘Tato <pb ed="M" n="7.0335" /> so rajjumādāya, daṇḍañcādāya brāhmaṇo;</p>

<p rend="gathalast">Ākoṭayanto te neti, sivirājassa pekkhato’’ti.</p>

<p rend="bodytext">Evaṃ nīyamānesu kaṇhājinā nivattitvā olokentī pitarā saddhiṃ sallapi. Tamatthaṃ pakāsento satthā āha –</p>

<p rend="hangnum" n="22:2170"><hi rend="paranum">22:2170</hi><hi rend="dot">.</hi></p>

<p rend="gatha1"> ‘‘Taṃ taṃ kaṇhājināvoca, ayaṃ maṃ tāta brāhmaṇo;</p>

<p rend="gathalast">Laṭṭhiyā paṭikoṭeti, ghare jātaṃva dāsiyaṃ.</p>

<p rend="hangnum" n="22:2171"><hi rend="paranum">22:2171</hi><hi rend="dot">.</hi></p>

<p rend="gatha1"> ‘‘Na <pb ed="V" n="7.0327" /> cāyaṃ brāhmaṇo tāta, dhammikā honti brāhmaṇā;</p>

<p rend="gatha2">Yakkho brāhmaṇavaṇṇena, khādituṃ tāta neti no;</p>

<p rend="gathalast">Nīyamāne pisācena, kiṃ nu tāta udikkhasī’’ti.</p>

<p rend="bodytext">Tattha <hi rend="bold">ta</hi>nti taṃ passamānaṃ nisinnaṃ pitaraṃ sivirājānaṃ. <hi rend="bold">Dāsiya</hi>nti dāsikaṃ. <hi rend="bold">Khāditu</hi>nti khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ paggharantehi khādissāmīti neti, tvañca khādituṃ vā pacituṃ vā nīyamāne kiṃ amhe udikkhasi, sabbadā sukhito hohīti paridevi.</p>

<p rend="bodytext">Daharakumārikāya vilapantiyā kampamānāya gacchantiyā mahāsattassa balavasoko uppajji, hadayavatthu uṇhaṃ ahosi. Nāsikāya appahontiyā mukhena uṇhe assāsapassāse vissajjesi. Assūni lohitabindūni hutvā nettehi nikkhamiṃsu. So ‘‘idaṃ evarūpaṃ dukkhaṃ sinehadosena jātaṃ, na aññena kāraṇena. Sinehaṃ akatvā majjhatteneva bhavitabba’’nti tathārūpaṃ sokaṃ attano ñāṇabalena vinodetvā pakatinisinnākāreneva nisīdi. Giridvāraṃ asampattāyeva kumārikā vilapantī agamāsi.</p>

<p rend="hangnum" n="22:2172"><hi rend="paranum">22:2172</hi><hi rend="dot">.</hi></p>

<p rend="gatha1"> ‘‘Ime no pādakā dukkhā, dīgho caddhā suduggamo;</p>

<p rend="gathalast">Nīce colambate sūriyo, brāhmaṇo ca dhāreti no.</p>

<p rend="hangnum" n="22:2173"><hi rend="paranum">22:2173</hi><hi rend="dot">.</hi></p>

<p rend="gatha1"> ‘‘Okandāmase <pb ed="P" n="6.0555" /> bhūtāni, pabbatāni vanāni ca;</p>

<p rend="gathalast">Sarassa sirasā vandāma, supatitthe ca āpake.</p>

<p rend="hangnum" n="22:2174"><hi rend="paranum">22:2174</hi><hi rend="dot">.</hi></p>

<p rend="gatha1"> ‘‘Tiṇalatāni osadhyo, pabbatāni vanāni ca;</p>

<p rend="gathalast">Ammaṃ ārogyaṃ vajjātha, ayaṃ no neti brāhmaṇo.</p>

<p rend="hangnum" n="22:2175"><hi rend="paranum">22:2175</hi><hi rend="dot">.</hi></p>

<p rend="gatha1"> ‘‘Vajjantu <pb ed="M" n="7.0336" /> bhonto ammañca, maddiṃ asmāka mātaraṃ;</p>

<p rend="gathalast">Sace anupatitukāmāsi, khippaṃ anupatiyāsi no.</p>

<p rend="hangnum" n="22:2176"><hi rend="paranum">22:2176</hi><hi rend="dot">.</hi></p>

<p rend="gatha1"> ‘‘Ayaṃ ekapadī eti, ujuṃ gacchati assamaṃ;</p>

<p rend="gathalast">Tamevānupateyyāsi, api passesi ne lahuṃ.</p>

<p rend="hangnum" n="22:2177"><hi rend="paranum">22:2177</hi><hi rend="dot">.</hi></p>

<p rend="gatha1"> ‘‘Aho <pb ed="V" n="7.0328" /> vata re jaṭinī, vanamūlaphalahārike;</p>

<p rend="gathalast">Suññaṃ disvāna assamaṃ, taṃ te dukkhaṃ bhavissati.</p>

<p rend="hangnum" n="22:2178"><hi rend="paranum">22:2178</hi><hi rend="dot">.</hi></p>

<p rend="gatha1"> ‘‘Ativelaṃ nu ammāya, uñchā laddho anappako;</p>

<p rend="gathalast">Yā no baddhe na jānāsi, brāhmaṇena dhanesinā.</p>

<p rend="hangnum" n="22:2179"><hi rend="paranum">22:2179</hi><hi rend="dot">.</hi></p>

<p rend="gatha1"> ‘‘Accāyikena luddena, yo no gāvova sumbhati;</p>

<p rend="gathalast">Apajja ammaṃ passemu, sāyaṃ uñchāto āgataṃ.</p>

<p rend="hangnum" n="22:2180"><hi rend="paranum">22:2180</hi><hi rend="dot">.</hi></p>

<p rend="gatha1"> ‘‘Dajjā ammā brāhmaṇassa, phalaṃ khuddena missitaṃ;</p>

<p rend="gathalast">Tadāyaṃ asito dhāto, na bāḷhaṃ dhārayeyya no.</p>

<p rend="hangnum" n="22:2181"><hi rend="paranum">22:2181</hi><hi rend="dot">.</hi></p>

<p rend="gatha1"> ‘‘Sūnā ca vata no pādā, bāḷhaṃ dhāreti brāhmaṇo;</p>

<p rend="gathalast">Iti tattha vilapiṃsu, kumārā mātugiddhino’’ti.</p>

<p rend="bodytext">Tattha <hi rend="bold">pādakā</hi>ti khuddakapādā. <hi rend="bold">Okandāmase</hi>ti avakandāma, apacitiṃ nīcavuttiṃ dassentā jānāpema. <hi rend="bold">Sarassā</hi>ti imassa padumasarassa pariggāhakāneva nāgakulāni sirasā vandāma. <hi rend="bold">Supatitthe ca āpake</hi>ti supatitthāya nadiyā adhivatthā devatāpi vandāma. <hi rend="bold">Tiṇalatānī</hi>ti tiṇāni ca olambakalatāyo ca. <hi rend="bold">Osadhyo</hi>ti osadhiyo. Sabbattha adhivatthā devatā sandhāyevamāha. <hi rend="bold">Anupatitukāmāsī</hi>ti sacepi sā amhākaṃ padānupadaṃ āgantukāmāsi. <hi rend="bold">Api passesi ne lahu</hi>nti api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti. <hi rend="bold">Jaṭinī</hi>ti baddhajaṭaṃ ārabbha mātaraṃ parammukhālapanena ālapantī āha. <hi rend="bold">Ativela</hi>nti pamāṇātikkantaṃ katvā. <hi rend="bold">Uñchā</hi>ti uñchācariyāya <pb ed="M" n="7.0337" />. <hi rend="bold">Phala</hi>nti vanamūlaphalāphalaṃ. <hi rend="bold">Khuddena missita</hi>nti khuddakamadhunā missitaṃ. <hi rend="bold">Asito</hi>ti asitāsano paribhuttaphalo. <hi rend="bold">Dhāto</hi>ti suhito. <hi rend="bold">Na bāḷhaṃ dhārayeyya no</hi>ti na no bāḷhaṃ vegena nayeyya. <hi rend="bold">Mātugiddhino</hi>ti mātari giddhena samannāgatā balavasinehā evaṃ vilaviṃsūti.</p>

<p rend="centre">Dārakapabbavaṇṇanā niṭṭhitā.</p>

<p rend="subhead">Maddīpabbavaṇṇanā</p>

<p rend="bodytext">Yaṃ <pb ed="V" n="7.0329" /><pb ed="P" n="6.0556" /> pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā ekakolāhalaṃ jātaṃ, tenapi bhijjamānahadayā viya himavantavāsino devā tesaṃ brāhmaṇena niyamānānaṃ taṃ vilāpaṃ sutvā mantayiṃsu ‘‘sace maddī kālasseva assamaṃ āgamissati, tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena padānupadaṃ dhāvitvā mahantaṃ dukkhaṃ anubhaveyyā’’ti. Atha te tayo devaputte ‘‘tumhe sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva sūriyatthaṅgamanā maggaṃ adatvā yathā candālokena assamaṃ pavisissati, evamassā sīhādīnampi aviheṭhanatthāya ārakkhaṃ susaṃvihitaṃ kareyyāthā’’ti āṇāpesuṃ. Tamatthaṃ pakāsento satthā āha –</p>

<p rend="hangnum" n="22:2182"><hi rend="paranum">22:2182</hi><hi rend="dot">.</hi></p>

<p rend="gatha1"> ‘‘Tesaṃ lālappitaṃ sutvā, tayo vāḷā vane migā;</p>

<p rend="gathalast">Sīho byaggho ca dīpi ca, idaṃ vacanamabravuṃ.</p>

<p rend="hangnum" n="22:2183"><hi rend="paranum">22:2183</hi><hi rend="dot">.</hi></p>

<p rend="gatha1"> ‘‘Mā heva no rājaputtī, sāyaṃ uñchāto āgamā;</p>

<p rend="gathalast">Mā hevamhāka nibbhoge, heṭhayittha vane migā.</p>

<p rend="hangnum" n="22:2184"><hi rend="paranum">22:2184</hi><hi rend="dot">.</hi></p>

<p rend="gatha1"> ‘‘Sīho ce naṃ viheṭheyya, byaggho dīpi ca lakkhaṇaṃ;</p>

<p rend="gatha2">Neva jālīkumārassa, kuto kaṇhājinā siyā;</p>

<p rend="gathalast">Ubhayeneva jīyetha, patiṃ putte ca lakkhaṇā’’ti.</p>

<p rend="bodytext">Tattha <pb ed="M" n="7.0338" /><hi rend="bold">idaṃ vacanamabravu</hi>nti ‘‘tumhe tayo janā sīho ca byaggho ca dīpi cāti evaṃ tayo vāḷā vane migā hothā’’ti idaṃ tā devatā tayo devaputte vacanamabravuṃ. <hi rend="bold">Mā heva no</hi>ti maddī rājaputtī uñchāto sāyaṃ mā āgami, candālokena sāyaṃ āgacchatūti vadanti. <hi rend="bold">Mā hevamhāka nibbhoge</hi>ti amhākaṃ nibbhoge vijite vanaghaṭāyaṃ mā naṃ kocipi vane vāḷamigo viheṭhesi. Na yathā viheṭheti, evamassā ārakkhaṃ gaṇhathāti vadanti. <hi rend="bold">Sīho ce na</hi>nti sace hi taṃ anārakkhaṃ sīhādīsu koci viheṭheyya, athassā jīvitakkhayaṃ pattāya neva jālikumāro assa, kuto kaṇhājinā siyā. Evaṃ sā lakkhaṇasampannā <hi rend="bold">ubhayeneva jīyetha patiṃ putte cā</hi>ti dvīhi koṭṭhāsehi jīyetheva, tasmā susaṃvihitamassā ārakkhaṃ karothāti.</p>

<p rend="bodytext">Atha <pb ed="V" n="7.0330" /> te tayo devaputtā ‘‘sādhū’’ti tāsaṃ devatānaṃ taṃ vacanaṃ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṃsu. Maddīpi kho ‘‘ajja mayā dussupino <pb ed="P" n="6.0557" /> diṭṭho, kālasseva mūlaphalāphalaṃ gahetvā assamaṃ gamissāmī’’ti kampamānā mūlaphalāphalāni upadhāresi. Athassā hatthato khaṇitti pati, tathā aṃsato uggīvañca pati, dakkhiṇakkhica phandati, phalino rukkhā aphalā viya aphalā ca phalino viya khāyiṃsu, dasa disā na paññāyiṃsu. Sā ‘‘kiṃ nu kho idaṃ, pubbe abhūtapubbaṃ ajja me hoti, kiṃ bhavissati, mayhaṃ vā antarāyo bhavissati, mama puttānaṃ vā, udāhu vessantarassā’’ti cintetvā āha –</p>

<p rend="hangnum" n="22:2185"><hi rend="paranum">22:2185</hi><hi rend="dot">.</hi></p>

<p rend="gatha1"> ‘‘Khaṇittikaṃ me patitaṃ, dakkhiṇakkhi ca phandati;</p>

<p rend="gathalast">Aphalā phalino rukkhā, sabbā muyhanti me disā’’ti.</p>

<p rend="bodytext">Evaṃ sā paridevantī pakkāmi.</p>

<p rend="hangnum" n="22:2186"><hi rend="paranum">22:2186</hi><hi rend="dot">.</hi></p>

<p rend="gatha1"> ‘‘Tassā sāyanhakālasmiṃ, assamāgamanaṃ pati;</p>

<p rend="gathalast">Atthaṅgatamhi sūriye, vāḷā panthe upaṭṭhahuṃ.</p>

<p rend="hangnum" n="22:2187"><hi rend="paranum">22:2187</hi><hi rend="dot">.</hi></p>

<p rend="gatha1"> ‘‘Nīce colambate sūriyo, dūre ca vata assamo;</p>

<p rend="gathalast">Yañca nesaṃ ito hassaṃ, taṃ te bhuñjeyyu bhojanaṃ.</p>

<p rend="hangnum" n="22:2188"><hi rend="paranum">22:2188</hi><hi rend="dot">.</hi></p>

<p rend="gatha1"> ‘‘So <pb ed="M" n="7.0339" /> nūna khattiyo eko, paṇṇasālāya acchati;</p>

<p rend="gathalast">Tosento dārake chāte, mamaṃ disvā anāyatiṃ.</p>

<p rend="hangnum" n="22:2189"><hi rend="paranum">22:2189</hi><hi rend="dot">.</hi></p>

<p rend="gatha1"> ‘‘Te nūna puttakā mayhaṃ, kapaṇāya varākiyā;</p>

<p rend="gathalast">Sāyaṃ saṃvesanākāle, khīrapītāva acchare.</p>

<p rend="hangnum" n="22:2190"><hi rend="paranum">22:2190</hi><hi rend="dot">.</hi></p>

<p rend="gatha1"> ‘‘Te nūna puttakā mayhaṃ, kapaṇāya varākiyā;</p>

<p rend="gathalast">Sāyaṃ saṃvesanākāle, vāripītāva acchare.</p>

<p rend="hangnum" n="22:2191"><hi rend="paranum">22:2191</hi><hi rend="dot">.</hi></p>

<p rend="gatha1"> ‘‘Te <pb ed="V" n="7.0331" /> nūna puttakā mayhaṃ, kapaṇāya varākiyā;</p>

<p rend="bodytext">Paccuggatā maṃ tiṭṭhanti, vacchā bālāva mātaraṃ.</p>

<p rend="hangnum" n="22:2192"><hi rend="paranum">22:2192</hi><hi rend="dot">.</hi></p>

<p rend="gatha1"> ‘‘Te nūna puttakā mayhaṃ, kapaṇāya varākiyā;</p>

<p rend="bodytext">Paccuggatā maṃ tiṭṭhanti, haṃsāvuparipallale.</p>

<p rend="hangnum" n="22:2193"><hi rend="paranum">22:2193</hi><hi rend="dot">.</hi></p>

<p rend="gatha1"> ‘‘Te nūna puttakā mayhaṃ, kapaṇāya varākiyā;</p>

<p rend="bodytext">Paccuggatā maṃ tiṭṭhanti, assamassāvidūrato.</p>

<p rend="hangnum" n="22:2194"><hi rend="paranum">22:2194</hi><hi rend="dot">.</hi></p>

<p rend="gatha1"> ‘‘Ekāyano ekapatho, sarā sobbhā ca passato;</p>

<p rend="gathalast">Aññaṃ maggaṃ na passāmi, yena gaccheyya assamaṃ.</p>

<p rend="hangnum" n="22:2195"><hi rend="paranum">22:2195</hi><hi rend="dot">.</hi></p>

<p rend="gatha1"> ‘‘Migā namatthu rājāno, kānanasmiṃ mahabbalā;</p>

<p rend="gathalast">Dhammena bhātaro hotha, maggaṃ me detha yācitā.</p>

<p rend="hangnum" n="22:2196"><hi rend="paranum">22:2196</hi><hi rend="dot">.</hi></p>

<p rend="gatha1"> ‘‘Avaruddhassāhaṃ bhariyā, rājaputtassa sirīmato;</p>

<p rend="gathalast">Taṃ cāhaṃ nātimaññāmi, rāmaṃ sītāvanubbatā.</p>

<p rend="hangnum" n="22:2197"><hi rend="paranum">22:2197</hi><hi rend="dot">.</hi></p>

<p rend="gatha1"> ‘‘Tumhe ca putte passatha, sāyaṃ saṃvesanaṃ pati;</p>

<p rend="gathalast">Ahañca putte passeyyaṃ, jāliṃ kaṇhājinaṃ cubho.</p>

<p rend="hangnum" n="22:2198"><hi rend="paranum">22:2198</hi><hi rend="dot">.</hi></p>

<p rend="gatha1"> ‘‘Bahuṃ cidaṃ mūlaphalaṃ, bhakkho cāyaṃ anappako;</p>

<p rend="gathalast">Tato upaḍḍhaṃ dassāmi, maggaṃ me detha yācitā.</p>

<p rend="hangnum" n="22:2199"><hi rend="paranum">22:2199</hi><hi rend="dot">.</hi></p>

<p rend="gatha1"> ‘‘Rājaputtī <pb ed="P" n="6.0558" /> ca no mātā, rājaputto ca no pitā;</p>

<p rend="gathalast">Dhammena bhātaro hotha, maggaṃ me detha yācitā’’ti.</p>

<p rend="bodytext">Tattha <pb ed="M" n="7.0340" /><hi rend="bold">tassā</hi>ti tassā mama. <hi rend="bold">Assamāgamanaṃ patī</hi>ti assamaṃ paṭicca sandhāya āgacchantiyā. <hi rend="bold">Upaṭṭhahu</hi>nti uṭṭhāya ṭhitā. Te kira paṭhamaṃ paṭipāṭiyā nipajjitvā tāya āgamanakāle uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu. <hi rend="bold">Yañca tesa</hi>nti ahañca <pb ed="V" n="7.0332" /> yaṃ ito mūlaphalāphalaṃ tesaṃ harissaṃ, tameva vessantaro ca ubho puttakā cāti te tayopi janā bhuñjeyyuṃ, aññaṃ tesaṃ bhojanaṃ natthi. <hi rend="bold">Anāyati</hi>nti anāgacchantiṃ maṃ ñatvā ekakova nūna dārake tosento nisinno. <hi rend="bold">Saṃvesanākāle</hi>ti aññesu divasesu attano khādāpanapivāpanakāle <hi rend="bold">khīrapītāvā</hi>ti yathā khīrapītā migapotakā khīratthāya kanditvā taṃ alabhitvā kandantāva niddaṃ okkamanti, evaṃ me puttakā phalāphalatthāya kanditvā taṃ alabhitvā kandantāva niddaṃ upagatā bhavissantīti vadati.</p>

<p rend="bodytext"><hi rend="bold">Vāripītāvā</hi>ti yathā pipāsitā migapotakā pānīyatthāya kanditvā taṃ alabhitvā kandantāva niddaṃ okkamantīti imināva nayena attho veditabbo. <hi rend="bold">Acchare</hi>ti acchanti. <hi rend="bold">Paccuggatā maṃ tiṭṭhantī</hi>ti maṃ paccuggatā hutvā tiṭṭhanti. ‘‘Paccuggantunā’’tipi pāṭho, paccuggantvāti attho. <hi rend="bold">Ekāyano</hi>ti ekasseva ayano ekapadikamaggo. <hi rend="bold">Ekapatho</hi>ti so ca ekova, dutiyo natthi, okkamitvā gantuṃ na sakkā. Kasmā? Yasmā sarā sobbhā ca passato. <hi rend="bold">Migā namatthū</hi>ti sā aññaṃ maggaṃ adisvā ‘‘ete yācitvā paṭikkamāpessāmī’’ti phalapacchiṃ sīsato otāretvā añjaliṃ paggayha namassamānā evamāha. <hi rend="bold">Bhātaro</hi>ti ahampi manussarājaputtī, tumhīpi migarājaputtā, iti me dhammena bhātaro hotha.</p>

<p rend="bodytext"><hi rend="bold">Avaruddhassā</hi>ti raṭṭhato pabbājitassa. <hi rend="bold">Rāmaṃ sītāvanubbatā</hi>ti yathā dasaratharājaputtaṃ rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā hutvā appamattā upaṭṭhāsi, tathā ahampi vessantaraṃ upaṭṭhahāmi, nātimaññāmīti vadati. <hi rend="bold">Tumhe cā</hi>ti tumhe ca mayhaṃ maggaṃ datvā sāyaṃ gocaraggahaṇakāle putte passatha, ahañca attano putte passeyyaṃ, detha me magganthi yācati.</p>

<p rend="bodytext">Atha <pb ed="M" n="7.0341" /> te tayo devaputtā velaṃ oloketvā ‘‘idānissā maggaṃ dātuṃ velā’’ti ñatvā uṭṭhāya apagacchiṃsu. Tamatthaṃ pakāsento satthā āha –</p>

<p rend="hangnum" n="22:2200"><hi rend="paranum">22:2200</hi><hi rend="dot">.</hi></p>

<p rend="gatha1"> ‘‘Tassā lālappamānāya, bahuṃ kāruññasañhitaṃ;</p>

<p rend="gathalast">Sutvā nelapatiṃ vācaṃ, vāḷā panthā apakkamu’’nti.</p>

<p rend="bodytext">Tattha <hi rend="bold">nelapati</hi>nti na elapatiṃ elapātavirahitaṃ visaṭṭhaṃ madhuravācaṃ.</p>

<p rend="bodytext">Sāpi <pb ed="V" n="7.0333" /> vāḷesu apagatesu assamaṃ agamāsi. Tadā ca puṇṇamuposatho hoti. Sā caṅkamanakoṭiṃ patvā yesu yesu ṭhānesu pubbe putte passati, tesu tesu ṭhānesu apassantī āha –</p>

<p rend="hangnum" n="22:2201"><hi rend="paranum">22:2201</hi><hi rend="dot">.</hi></p>

<p rend="gatha1"> ‘‘Imamhi <pb ed="P" n="6.0559" /> naṃ padesamhi, puttakā paṃsukuṇṭhitā;</p>

<p rend="gathalast">Paccuggatā maṃ tiṭṭhanti, vacchā bālāva mātaraṃ.</p>

<p rend="hangnum" n="22:2202"><hi rend="paranum">22:2202</hi><hi rend="dot">.</hi></p>

<p rend="gatha1"> ‘‘Imamhi naṃ padesamhi, puttakā paṃsukuṇṭhitā;</p>

<p rend="gathalast">Paccuggatā maṃ tiṭṭhanti, haṃsāvuparipallale.</p>

<p rend="hangnum" n="22:2203"><hi rend="paranum">22:2203</hi><hi rend="dot">.</hi></p>

<p rend="gatha1"> ‘‘Imamhi naṃ padesamhi, puttakā paṃsukuṇṭhitā;</p>

<p rend="gathalast">Paccuggatā maṃ tiṭṭhanti, assamassāvidūrato.</p>

<p rend="hangnum" n="22:2204"><hi rend="paranum">22:2204</hi><hi rend="dot">.</hi></p>

<p rend="gatha1"> ‘‘Dve migā viya ukkaṇṇā, samantā mabhidhāvino;</p>

<p rend="gatha2">Ānandino pamuditā, vaggamānāva kampare;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2205"><hi rend="paranum">22:2205</hi><hi rend="dot">.</hi></p>

<p rend="gatha1"> ‘‘Chakalīva migī chāpaṃ, pakkhī muttāva pañjarā;</p>

<p rend="gatha2">Ohāya putte nikkhamiṃ, sīhīvāmisagiddhinī;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2206"><hi rend="paranum">22:2206</hi><hi rend="dot">.</hi></p>

<p rend="gatha1"> ‘‘Idaṃ nesaṃ padakkantaṃ, nāgānamiva pabbate;</p>

<p rend="gatha2">Citakā parikiṇṇāyo, assamassāvidūrato;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2207"><hi rend="paranum">22:2207</hi><hi rend="dot">.</hi></p>

<p rend="gatha1"> ‘‘Vālikāyapi <pb ed="M" n="7.0342" /> okiṇṇā, puttakā paṃsukuṇṭhitā;</p>

<p rend="gathalast">Samantā abhidhāvanti, te na passāmi dārake.</p>

<p rend="hangnum" n="22:2208"><hi rend="paranum">22:2208</hi><hi rend="dot">.</hi></p>

<p rend="gatha1"> ‘‘Ye maṃ pure paccuṭṭhenti, araññā dūramāyatiṃ;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2209"><hi rend="paranum">22:2209</hi><hi rend="dot">.</hi></p>

<p rend="gatha1"> ‘‘Chakaliṃva <pb ed="V" n="7.0334" /> migiṃ chāpā, paccuggantuna mātaraṃ;</p>

<p rend="gathalast">Dūre maṃ pavilokenti, te na passāmi dārake.</p>

<p rend="hangnum" n="22:2210"><hi rend="paranum">22:2210</hi><hi rend="dot">.</hi></p>

<p rend="gatha1"> ‘‘Idaṃ nesaṃ kīḷanakaṃ, patitaṃ paṇḍubeluvaṃ;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2211"><hi rend="paranum">22:2211</hi><hi rend="dot">.</hi></p>

<p rend="gatha1"> ‘‘Thanā ca mayhime pūrā, uro ca sampadālati;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2212"><hi rend="paranum">22:2212</hi><hi rend="dot">.</hi></p>

<p rend="gatha1"> ‘‘Ucchaṅgeko vicināti, thanamekāvalambati;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2213"><hi rend="paranum">22:2213</hi><hi rend="dot">.</hi></p>

<p rend="gatha1"> ‘‘Yassu sāyanhasamayaṃ, puttakā paṃsukuṇṭhitā;</p>

<p rend="gathalast">Ucchaṅge me vivattanti, te na passāmi dārake.</p>

<p rend="hangnum" n="22:2214"><hi rend="paranum">22:2214</hi><hi rend="dot">.</hi></p>

<p rend="gatha1"> ‘‘Ayaṃ so assamo pubbe, samajjo paṭibhāti maṃ;</p>

<p rend="gathalast">Tyajja putte apassantyā, bhamate viya assamo.</p>

<p rend="hangnum" n="22:2215"><hi rend="paranum">22:2215</hi><hi rend="dot">.</hi></p>

<p rend="gatha1"> ‘‘Kimidaṃ <pb ed="P" n="6.0560" /> appasaddova, assamo paṭibhāti maṃ;</p>

<p rend="gathalast">Kākolāpi na vassanti, matā me nūna dārakā.</p>

<p rend="hangnum" n="22:2216"><hi rend="paranum">22:2216</hi><hi rend="dot">.</hi></p>

<p rend="gatha1"> ‘‘Kimidaṃ appasaddova, assamo paṭibhāti maṃ;</p>

<p rend="gathalast">Sakuṇāpi na vassanti, matā me nūna dārakā’’ti.</p>

<p rend="bodytext">Tattha <hi rend="bold">na</hi>nti nipātamattaṃ. <hi rend="bold">Paṃsukuṇṭhitā</hi>ti paṃsumakkhitā. <hi rend="bold">Paccuggatā ma</hi>nti maṃ paccuggatā hutvā. ‘‘Paccuggantunā’’tipi pāṭho, paccuggantvāicceva attho. <hi rend="bold">Ukkaṇṇā</hi>ti yathā migapotakā mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā abhidhāvino. <hi rend="bold">Vaggamānāva</hi><pb ed="M" n="7.0343" /><hi rend="bold">kampare</hi>tivajjamānāyeva mātu hadayamaṃsaṃ kampenti viya evaṃ pubbe mama puttā. <hi rend="bold">Tyajjā</hi>ti te ajja na passāmi. <hi rend="bold">Chakalīva migī chāpa</hi>nti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano chāpaṃ ohāya <pb ed="V" n="7.0335" /> gocarāya pakkamanti, tathāhampi ohāya putte gocarāya nikkhaminti vadati. <hi rend="bold">Idaṃ nesaṃ padakkanta</hi>nti vassāratte sānupabbate nāgānaṃ padavalañjaṃ viya idaṃ nesaṃ kīḷanaṭṭhāne ādhāvanaparidhāvanapadakkantaṃ paññāyati. <hi rend="bold">Citakā</hi>ti sañcitanicitā kavālukapuñjā. <hi rend="bold">Parikiṇṇāyo</hi>ti vippakiṇṇāyo. <hi rend="bold">Samantā mabhidhāvantī</hi>ti aññesu divasesu samantā abhidhāvanti.</p>

<p rend="bodytext"><hi rend="bold">Paccuṭṭhentī</hi>ti paccuggacchanti. <hi rend="bold">Dūramāyati</hi>nti dūrato āgacchantiṃ. <hi rend="bold">Chakaliṃva migiṃ chāpā</hi>ti attano mātaraṃ chakaliṃ viya migiṃ viya ca chāpā. <hi rend="bold">Idaṃ nesaṃ kīḷanaka</hi>nti hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā patitaṃ. <hi rend="bold">Mayhime</hi>ti mayhaṃ ime thanā ca khīrassa pūrā. <hi rend="bold">Uro ca sampadālatī</hi>ti hadayañca phalati. <hi rend="bold">Ucchaṅge me vivattantī</hi>ti mama ucchaṅge āvattanti vivattanti. <hi rend="bold">Samajjo paṭibhāti ma</hi>nti samajjaṭṭhānaṃ viya mayhaṃ upaṭṭhāti. <hi rend="bold">Tyajjā</hi>ti te ajja. <hi rend="bold">Apassantyā</hi>ti apassantiyā mama. <hi rend="bold">Bhamate viyā</hi>ti kulālacakkaṃ viya bhamati. <hi rend="bold">Kākolā</hi>ti vanakākā. <hi rend="bold">Matā nūnā</hi>ti addhā matā vā kenaci nītā vā bhavissanti. <hi rend="bold">Sakuṇā</hi>ti avasesasakuṇā.</p>

<p rend="bodytext">Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –</p>

<p rend="hangnum" n="22:2217"><hi rend="paranum">22:2217</hi><hi rend="dot">.</hi></p>

<p rend="gatha1"> ‘‘Kimidaṃ tuṇhibhūtosi, api ratteva me mano;</p>

<p rend="gathalast">Kākolāpi na vassanti, matā me nūna dārakā.</p>

<p rend="hangnum" n="22:2218"><hi rend="paranum">22:2218</hi><hi rend="dot">.</hi></p>

<p rend="gatha1"> ‘‘Kimidaṃ tuṇhibhūtosi, api ratteva me mano;</p>

<p rend="gathalast">Sakuṇāpi na vassanti, matā me nūna dārakā.</p>

<p rend="hangnum" n="22:2219"><hi rend="paranum">22:2219</hi><hi rend="dot">.</hi></p>

<p rend="gatha1"> ‘‘Kacci nu me ayyaputta, migā khādiṃsu dārake;</p>

<p rend="gathalast">Araññe iriṇe vivane, kena nītā me dārakā.</p>

<p rend="hangnum" n="22:2220"><hi rend="paranum">22:2220</hi><hi rend="dot">.</hi></p>

<p rend="gatha1"> ‘‘Adu <pb ed="P" n="6.0561" /><pb ed="M" n="7.0344" /> te pahitā dūtā, adu suttā piyaṃvadā;</p>

<p rend="gathalast">Adu bahi no nikkhantā, khiḍḍāsu pasutā nu te.</p>

<p rend="hangnum" n="22:2221"><hi rend="paranum">22:2221</hi><hi rend="dot">.</hi></p>

<p rend="gatha1"> ‘‘Nevāsaṃ <pb ed="V" n="7.0336" /> kesā dissanti, hatthapādā ca jālino;</p>

<p rend="gathalast">Sakuṇānañca opāto, kena nītā me dārakā’’ti.</p>

<p rend="bodytext">Tattha <hi rend="bold">api ratteva me mano</hi>ti api balavapaccūse supinaṃ passantiyā viya me mano. <hi rend="bold">Migā</hi>ti sīhādayo vāḷamigā. <hi rend="bold">Iriṇe</hi>ti niroje. <hi rend="bold">Vivane</hi>ti vivitte. <hi rend="bold">Dūtā</hi>ti adu jetuttaranagare sivirañño santikaṃ tayā dūtā katvā pesitā. <hi rend="bold">Suttā</hi>ti antopaṇṇasālaṃ pavisitvā sayitā. <hi rend="bold">Adu bahi no</hi>ti adu te dārakā khiḍḍāpasutā hutvā bahi nikkhantāti pucchati. <hi rend="bold">Nevāsaṃ kesā dissantī</hi>ti sāmi vessantara, neva tesaṃ kāḷañjanavaṇṇā kesā dissanti. <hi rend="bold">Jālino</hi>ti kañcanajālavicittā hatthapādā. <hi rend="bold">Sakuṇānañca opāto</hi>ti himavantapadese hatthiliṅgasakuṇā nāma atthi, te opatitvā ādāya ākāseneva gacchanti. Tena taṃ pucchāmi ‘‘kiṃ tehi sakuṇehi nītā, ito aññesampi kesañci tesaṃ sakuṇānaṃ viya opāto jāto, akkhāhi, kena nītā me dārakā’’ti?</p>

<p rend="bodytext">Evaṃ vuttepi mahāsatto na kiñci āha. Atha naṃ sā ‘‘deva, kasmā mayā saddhiṃ na kathesi, ko mama doso’’ti vatvā āha –</p>

<p rend="hangnum" n="22:2222"><hi rend="paranum">22:2222</hi><hi rend="dot">.</hi></p>

<p rend="gatha1"> ‘‘Idaṃ tato dukkhataraṃ, sallaviddho yathā vaṇo;</p>

<p rend="gathalast">Tyajja putte na passāmi, jāliṃ kaṇhājinaṃ cubho.</p>

<p rend="hangnum" n="22:2223"><hi rend="paranum">22:2223</hi><hi rend="dot">.</hi></p>

<p rend="gatha1"> ‘‘Idampi dutiyaṃ sallaṃ, kampeti hadayaṃ mama;</p>

<p rend="gathalast">Yañca putte na passāmi, tvañca maṃ nābhibhāsasi.</p>

<p rend="hangnum" n="22:2224"><hi rend="paranum">22:2224</hi><hi rend="dot">.</hi></p>

<p rend="gatha1"> ‘‘Ajjeva me imaṃ rattiṃ, rājaputta na saṃsati;</p>

<p rend="gathalast">Maññe okkantasantaṃ maṃ, pāto dakkhisi no mata’’nti.</p>

<p rend="bodytext">Tattha <hi rend="bold">idaṃ tato dukkhatara</hi>nti sāmi vessantara, yaṃ mama raṭṭhā pabbājitāya araññe vasantiyā putte ca apassantiyā dukkhaṃ, idaṃ tava mayā saddhiṃ akathanaṃ mayhaṃ tato dukkhataraṃ. Tvañhi maṃ aggidaḍḍhaṃ paṭidahanto viya <pb ed="M" n="7.0345" /> papātā patitaṃ daṇḍena pothento viya sallena vaṇaṃ vijjhanto viya tuṇhībhāvena kilamesi. Idañhi me hadayaṃ sallaviddho yathā vaṇo tatheva kampati ceva rujati ca. ‘‘Sampaviddho’’tipi pāṭho, sampatividdhoti attho. <hi rend="bold">Okkantasantaṃ</hi><pb ed="V" n="7.0337" /><hi rend="bold">ma</hi>nti apagatajīvitaṃ maṃ. <hi rend="bold">Dakkhisi no mata</hi>nti ettha <hi rend="bold">no</hi>-kāro nipātamatto, mataṃ maṃ kālasseva tvaṃ passissasīti attho.</p>

<p rend="bodytext">Atha mahāsatto ‘‘kakkhaḷakathāya naṃ puttasokaṃ jahāpessāmī’’ti cintetvā imaṃ gāthamāha –</p>

<p rend="hangnum" n="22:2225"><hi rend="paranum">22:2225</hi><hi rend="dot">.</hi></p>

<p rend="gatha1"> ‘‘Nūna <pb ed="P" n="6.0562" /> maddī varārohā, rājaputtī yasassinī;</p>

<p rend="gathalast">Pāto gatāsi uñchāya, kimidaṃ sāyamāgatā’’ti.</p>

<p rend="bodytext">Tattha <hi rend="bold">kimidaṃ sāyamāgatā</hi>ti ‘‘maddi, tvaṃ abhirūpā pāsādikā, himavante ca nāma bahū vanacarakā tāpasavijjādharādayo vicaranti. Ko jānāti, kiṃ bhavissati, kiñci tayā kataṃ, tvaṃ pātova gantvā kimidaṃ sāyamāgacchasi, daharakumārake ohāya araññagatitthiyo nāma sasāmikitthiyo evarūpā na honti, ‘kā nu kho me dārakānaṃ pavatti, kiṃ vā me sāmiko cintessatī’ti ettakampi te nāhosi. Tvaṃ pātova gantvā candālokena āgacchasi, mama duggatabhāvassevesa doso’’ti tajjetvā vañcetvā kathesi.</p>

<p rend="bodytext">Sā tassa kathaṃ sutvā āha –</p>

<p rend="hangnum" n="22:2226"><hi rend="paranum">22:2226</hi><hi rend="dot">.</hi></p>

<p rend="gatha1"> ‘‘Nanu tvaṃ saddamassosi, ye saraṃ pātumāgatā;</p>

<p rend="gathalast">Sīhassapi nadantassa, byagghassa ca nikujjitaṃ.</p>

<p rend="hangnum" n="22:2227"><hi rend="paranum">22:2227</hi><hi rend="dot">.</hi></p>

<p rend="gatha1"> ‘‘Ahu pubbanimittaṃ me, vicarantyā brahāvane;</p>

<p rend="gathalast">Khaṇitto me hatthā patito, uggīvañcāpi aṃsato.</p>

<p rend="hangnum" n="22:2228"><hi rend="paranum">22:2228</hi><hi rend="dot">.</hi></p>

<p rend="gatha1"> ‘‘Tadāhaṃ byathitā bhītā, puthu katvāna añjaliṃ;</p>

<p rend="gathalast">Sabbadisā namassissaṃ, api sotthi ito siyā.</p>

<p rend="hangnum" n="22:2229"><hi rend="paranum">22:2229</hi><hi rend="dot">.</hi></p>

<p rend="gatha1"> ‘‘Mā <pb ed="M" n="7.0346" /> heva no rājaputto, hato sīhena dīpinā;</p>

<p rend="gathalast">Dārakā vā parāmaṭṭhā, acchakokataracchihi.</p>

<p rend="hangnum" n="22:2230"><hi rend="paranum">22:2230</hi><hi rend="dot">.</hi></p>

<p rend="gatha1"> ‘‘Sīho <pb ed="V" n="7.0338" /> byaggho ca dīpi ca, tayo vāḷā vane migā;</p>

<p rend="gathalast">Te maṃ pariyāvaruṃ maggaṃ, tena sāyamhi āgatā’’ti.</p>

<p rend="bodytext">Tattha <hi rend="bold">ye saraṃ pātumāgatā</hi>ti ye pānīyaṃ pātuṃ imaṃ saraṃ āgatā. <hi rend="bold">Byagghassa cā</hi>ti byagghassa ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ kiṃ tvaṃ na assosīti pucchati. So pana mahāsattena puttānaṃ dinnavelāya saddo ahosi. <hi rend="bold">Ahu pubbanimittaṃ me</hi>ti deva, imassa me dukkhassa anubhavanatthāya pubbanimittaṃ ahosi. <hi rend="bold">Uggīva</hi>nti aṃsakūṭe pacchilagganakaṃ. <hi rend="bold">Puthū</hi>ti visuṃ visuṃ. <hi rend="bold">Sabbadisā namassissa</hi>nti sabbā dasa disā namassiṃ. <hi rend="bold">Mā heva no</hi>ti amhākaṃ rājaputto sīhādīhi hato mā hotu, dārakāpi acchādīhi parāmaṭṭhā mā hontūti patthayantī namassissaṃ. <hi rend="bold">Te maṃ pariyāvaruṃ magga</hi>nti sāmi vessantara, ahaṃ ‘‘imāni ca bhīsanakāni mahantāni, dussupino ca me diṭṭho, ajja sakālasseva gamissāmī’’ti kampamānā mūlaphalāphalāni upadhāresiṃ, atha me phalitarukkhāpi aphalā viya aphalā ca phalino viya dissanti, kicchena phalāphalāni gahetvā giridvāraṃ sampāpuṇiṃ. Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu. Tena sāyaṃ āgatāmhi, khamāhi me, sāmīti.</p>

<p rend="bodytext">Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi. Tato paṭṭhāya maddī nānappakārakaṃ vilapantī āha –</p>

<p rend="hangnum" n="22:2231"><hi rend="paranum">22:2231</hi><hi rend="dot">.</hi></p>

<p rend="gatha1"> ‘‘Ahaṃ <pb ed="P" n="6.0563" /> patiñca putte ca, āceramiva māṇavo;</p>

<p rend="gathalast">Anuṭṭhitā divārattiṃ, jaṭinī brahmacārinī.</p>

<p rend="hangnum" n="22:2232"><hi rend="paranum">22:2232</hi><hi rend="dot">.</hi></p>

<p rend="gatha1"> ‘‘Ajināni paridahitvā, vanamūlaphalahāriyā;</p>

<p rend="gathalast">Vicarāmi divārattiṃ, tumhaṃ kāmā hi puttakā.</p>

<p rend="hangnum" n="22:2233"><hi rend="paranum">22:2233</hi><hi rend="dot">.</hi></p>

<p rend="gatha1"> ‘‘Ahaṃ suvaṇṇahaliddiṃ, ābhataṃ paṇḍubeluvaṃ;</p>

<p rend="gathalast">Rukkhapakkāni cāhāsiṃ, ime vo putta kīḷanā.</p>

<p rend="hangnum" n="22:2234"><hi rend="paranum">22:2234</hi><hi rend="dot">.</hi></p>

<p rend="gatha1"> ‘‘Imaṃ <pb ed="M" n="7.0347" /> mūḷālivattakaṃ, sālukaṃ ciñcabhedakaṃ;</p>

<p rend="gathalast">Bhuñja khuddehi saṃyuttaṃ, saha puttehi khattiya.</p>

<p rend="hangnum" n="22:2235"><hi rend="paranum">22:2235</hi><hi rend="dot">.</hi></p>

<p rend="gatha1"> ‘‘Padumaṃ <pb ed="V" n="7.0339" /> jālino dehi, kumudañca kumāriyā;</p>

<p rend="gathalast">Māline passa naccante, sivi puttāni avhaya.</p>

<p rend="hangnum" n="22:2236"><hi rend="paranum">22:2236</hi><hi rend="dot">.</hi></p>

<p rend="gatha1"> ‘‘Tato kaṇhājināyapi, nisāmehi rathesabha;</p>

<p rend="gathalast">Mañjussarāya vagguyā, assamaṃ upayantiyā.</p>

<p rend="hangnum" n="22:2237"><hi rend="paranum">22:2237</hi><hi rend="dot">.</hi></p>

<p rend="gatha1"> ‘‘Samānasukhadukkhamhā, raṭṭhā pabbājitā ubho;</p>

<p rend="gathalast">Api sivi putte passesi, jāliṃ kaṇhājinaṃ cubho.</p>

<p rend="hangnum" n="22:2238"><hi rend="paranum">22:2238</hi><hi rend="dot">.</hi></p>

<p rend="gatha1"> ‘‘Samaṇe brāhmaṇe nūna, brahmacariyaparāyaṇe;</p>

<p rend="gatha2">Ahaṃ loke abhissapiṃ, sīlavante bahussute;</p>

<p rend="gathalast">Tyajja putte na passāmi, jāliṃ kaṇhājinaṃ cubho’’ti.</p>

<p rend="bodytext">Tattha <hi rend="bold">āceramiva māṇavo</hi>ti vattasampanno antevāsiko ācariyaṃ viya paṭijaggati. <hi rend="bold">Anuṭṭhitā</hi>ti pāricariyānuṭṭhānena anuṭṭhitā appamattā hutvā paṭijaggāmi. <hi rend="bold">Tumhaṃ kāmā</hi>ti tumhākaṃ kāmena tumhe patthayantī. <hi rend="bold">Puttakā</hi>ti kumāre ālapantī paridevati. <hi rend="bold">Suvaṇṇahaliddi</hi>nti puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā. <hi rend="bold">Paṇḍubeluva</hi>nti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ. <hi rend="bold">Rukkhapakkānī</hi>ti tumhākaṃ kīḷanatthāya aññānipi manāpāni rukkhaphalāni āhāsiṃ. <hi rend="bold">Ime vo</hi>ti puttakā ime vo kīḷanāti vadati. <hi rend="bold">Mūḷālivattaka</hi>nti mūḷālakuṇḍalakaṃ. <hi rend="bold">Sāluka</hi>nti idaṃ uppalādisālukampi me bahu ābhataṃ. <hi rend="bold">Ciñcabhedaka</hi>nti siṅghāṭakaṃ. <hi rend="bold">Bhuñjā</hi>ti idaṃ sabbaṃ khuddamadhunā saṃyuttaṃ puttehi saddhiṃ bhuñjāhīti paridevati. <hi rend="bold">Sivi puttāni avhayā</hi>ti sāmi sivirāja, paṇṇasālāya sayāpitaṭṭhānato sīghaṃ puttake pakkosāhi. <hi rend="bold">Api sivi putte passesī</hi>ti sāmi sivirāja, api putte passasi, sace passasi, mama dassehi, kiṃ maṃ ativiya kilamesi. <hi rend="bold">Abhissapi</hi>nti tumhākaṃ puttadhītaro mā passitthāti evaṃ nūna akkosinti.</p>

<p rend="bodytext">Evaṃ <pb ed="P" n="6.0564" /><pb ed="M" n="7.0348" /> vilapamānāyapi tāya saddhiṃ mahāsatto na kiñci kathesi. Sā tasmiṃ akathente kampamānā candālokena putte vicinantī yesu yesu jamburukkhādīsu pubbe kīḷiṃsu, tāni tāni patvā paridevantī āha –</p>

<p rend="hangnum" n="22:2239"><hi rend="paranum">22:2239</hi><hi rend="dot">.</hi></p>

<p rend="gatha1"> ‘‘Ime <pb ed="V" n="7.0340" /> te jambukā rukkhā, vedisā sinduvārakā;</p>

<p rend="gathalast">Vividhāni rukkhajātāni, te kumārā na dissare.</p>

<p rend="hangnum" n="22:2240"><hi rend="paranum">22:2240</hi><hi rend="dot">.</hi></p>

<p rend="gatha1"> ‘‘Assatthā panasā ceme, nigrodhā ca kapitthanā;</p>

<p rend="gathalast">Vividhāni phalajātāni, te kumārā na dissare.</p>

<p rend="hangnum" n="22:2241"><hi rend="paranum">22:2241</hi><hi rend="dot">.</hi></p>

<p rend="gatha1"> ‘‘Ime tiṭṭhanti ārāmā, ayaṃ sītūdakā nadī;</p>

<p rend="gathalast">Yatthassu pubbe kīḷiṃsu, te kumārā na dissare.</p>

<p rend="hangnum" n="22:2242"><hi rend="paranum">22:2242</hi><hi rend="dot">.</hi></p>

<p rend="gatha1"> ‘‘Vividhāni pupphajātāni, asmiṃ uparipabbate;</p>

<p rend="gathalast">Yānassu pubbe dhāriṃsu, te kumārā na dissare.</p>

<p rend="hangnum" n="22:2243"><hi rend="paranum">22:2243</hi><hi rend="dot">.</hi></p>

<p rend="gatha1"> ‘‘Vividhāni phalajātāni, asmiṃ uparipabbate;</p>

<p rend="gathalast">Yānassu pubbe bhuñjiṃsu, te kumārā na dissare.</p>

<p rend="hangnum" n="22:2244"><hi rend="paranum">22:2244</hi><hi rend="dot">.</hi></p>

<p rend="gatha1"> ‘‘Ime te hatthikā assā, balibaddā ca te ime;</p>

<p rend="gathalast">Yehissu pubbe kīḷiṃsu, te kumārā na dissare’’ti.</p>

<p rend="bodytext">Tattha <hi rend="bold">ime te hatthikā</hi>ti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha.</p>

<p rend="bodytext">Athassā paridevanasaddena ceva padasaddena ca migapakkhino caliṃsu. Sā te disvā āha –</p>

<p rend="hangnum" n="22:2245"><hi rend="paranum">22:2245</hi><hi rend="dot">.</hi></p>

<p rend="gatha1"> ‘‘Ime sāmā sasolūkā, bahukā kadalīmigā;</p>

<p rend="gathalast">Yehissu pubbe kīḷiṃsu, te kumārā na dissare.</p>

<p rend="hangnum" n="22:2246"><hi rend="paranum">22:2246</hi><hi rend="dot">.</hi></p>

<p rend="gatha1"> ‘‘Ime haṃsā ca koñcā ca, mayūrā citrapekhuṇā;</p>

<p rend="gathalast">Yehissu pubbe kīḷiṃsu, te kumārā na dissare’’ti.</p>

<p rend="bodytext">Tattha <hi rend="bold">sāmā</hi>ti khuddakā sāmā suvaṇṇamigā. <hi rend="bold">Sasolūkā</hi>ti sasā ca ulūkā ca.</p>

<p rend="bodytext">Sā <pb ed="V" n="7.0341" /><pb ed="M" n="7.0349" /> assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –</p>

<p rend="hangnum" n="22:2247"><hi rend="paranum">22:2247</hi><hi rend="dot">.</hi></p>

<p rend="gatha1"> ‘‘Imā tā vanagumbāyo, pupphitā sabbakālikā;</p>

<p rend="gathalast">Yatthassu pubbe kīḷiṃsu, te kumārā na dissare.</p>

<p rend="hangnum" n="22:2248"><hi rend="paranum">22:2248</hi><hi rend="dot">.</hi></p>

<p rend="gatha1"> ‘‘Imā tā pokkharaṇī rammā, cakkavākūpakūjitā;</p>

<p rend="gatha2">Mandālakehi sañchannā, padumuppalakehi ca;</p>

<p rend="gathalast">Yatthassu pubbe kīḷiṃsu, te kumārā na dissare’’ti.</p>

<p rend="bodytext">Tattha <pb ed="P" n="6.0565" /><hi rend="bold">vanagumbāyo</hi>ti vanaghaṭāyo.</p>

<p rend="bodytext">Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –</p>

<p rend="hangnum" n="22:2249"><hi rend="paranum">22:2249</hi><hi rend="dot">.</hi></p>

<p rend="gatha1"> ‘‘Na te kaṭṭhāni bhinnāni, na te udakamāhaṭaṃ;</p>

<p rend="gathalast">Aggipi te na hāpito, kiṃ nu mandova jhāyasi.</p>

<p rend="hangnum" n="22:2250"><hi rend="paranum">22:2250</hi><hi rend="dot">.</hi></p>

<p rend="gatha1"> ‘‘Piyo piyena saṅgamma, samo me byapahaññati;</p>

<p rend="gathalast">Tyajja putte na passāmi, jāliṃ kaṇhājinaṃ cubho’’ti.</p>

<p rend="bodytext">Tattha <hi rend="bold">na hāpito</hi>ti na jalito. Idaṃ vuttaṃ hoti – sāmi, tvaṃ pubbe kaṭṭhāni bhindasi, udakaṃ āharitvā ṭhapesi, aṅgārakapalle aggiṃ karosi, ajja tesu ekampi akatvā kiṃ nu mandova jhāyasi, tava kiriyā mayhaṃ na ruccatīti. <hi rend="bold">Piyo piyenā</hi>ti vessantaro mayhaṃ piyo, ito me piyataro natthi, iminā me piyena saṅgamma samāgantvā pubbe samo me byapahaññati dukkhaṃ vigacchati, ajja pana me imaṃ passantiyāpi soko na vigacchati, kiṃ nu kho kāraṇanti. <hi rend="bold">Tyajjā</hi>ti hotu, diṭṭhaṃ me kāraṇaṃ, te ajja putte na passāmi, tena me imaṃ passantiyāpi soko na vigacchatīti.</p>

<p rend="bodytext">Tāya evaṃ vuttepi mahāsatto tuṇhībhūtova nisīdi. Sā tasmiṃ akathente sokasamappitā <pb ed="V" n="7.0342" /> pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa santikaṃ paccāgantvā āha –</p>

<p rend="hangnum" n="22:2251"><hi rend="paranum">22:2251</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0350" /> kho no deva passāmi, yena te nīhatā matā;</p>

<p rend="gathalast">Kākolāpi na vassanti, matā me nūna dārakā.</p>

<p rend="hangnum" n="22:2252"><hi rend="paranum">22:2252</hi><hi rend="dot">.</hi></p>

<p rend="gatha1"> ‘‘Na kho no deva passāmi, yena te nīhatā matā;</p>

<p rend="gathalast">Sakuṇāpi na vassanti, matā me nūna dārakā’’ti.</p>

<p rend="bodytext">Tattha <hi rend="bold">na kho no</hi>ti deva, na kho amhākaṃ putte passāmi. <hi rend="bold">Yena te nīhatā</hi>ti kenaci tesaṃ nīhatabhāvampi na jānāmīti adhippāyenevamāha.</p>

<p rend="bodytext">Evaṃ vuttepi mahāsatto na kiñci kathesiyeva. Sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari. Tāya ekarattiṃ vicaritaṭṭhānaṃ pariggayhamānaṃ pannarasayojanamattaṃ ahosi. Atha ratti vibhāsi, aruṇodayo jāto. Sā puna gantvā mahāsattassa santike ṭhitā paridevi. Tamatthaṃ pakāsento satthā āha –</p>

<p rend="hangnum" n="22:2253"><hi rend="paranum">22:2253</hi><hi rend="dot">.</hi></p>

<p rend="gatha1"> ‘‘Sā tattha paridevitvā, pabbatāni vanāni ca;</p>

<p rend="gathalast">Punadevassamaṃ gantvā, rodi sāmikasantike.</p>

<p rend="hangnum" n="22:2254"><hi rend="paranum">22:2254</hi><hi rend="dot">.</hi></p>

<p rend="gatha1"> ‘‘Na <pb ed="P" n="6.0566" /> kho no deva passāmi, yena te nīhatā matā;</p>

<p rend="gathalast">Kākolāpi na vassanti, matā me nūna dārakā.</p>

<p rend="hangnum" n="22:2255"><hi rend="paranum">22:2255</hi><hi rend="dot">.</hi></p>

<p rend="gatha1"> ‘‘Na kho no deva passāmi, yena te nīhatā matā;</p>

<p rend="gathalast">Sakuṇāpi na vassanti, matā me nūna dārakā.</p>

<p rend="hangnum" n="22:2256"><hi rend="paranum">22:2256</hi><hi rend="dot">.</hi></p>

<p rend="gatha1"> ‘‘Nu kho no deva passāmi, yena te nīhatā matā;</p>

<p rend="gathalast">Vicarantī rukkhamūlesu, pabbatesu guhāsu ca.</p>

<p rend="hangnum" n="22:2257"><hi rend="paranum">22:2257</hi><hi rend="dot">.</hi></p>

<p rend="gatha1"> ‘‘Iti <pb ed="V" n="7.0343" /> maddī varārohā, rājaputtī yasassinī;</p>

<p rend="gathalast">Bāhā paggayha kanditvā, tattheva patitā chamā’’ti.</p>

<p rend="bodytext">Tattha <hi rend="bold">sāmikasantike</hi>ti bhikkhave, sā maddī tattha vaṅkapabbatakucchiyaṃ sānupabbatāni vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ atthāya rodi, ‘‘na kho no’’tiādīni vadantī <pb ed="M" n="7.0351" /> paridevīti attho. <hi rend="bold">Iti maddī varārohā</hi>ti bhikkhave, evaṃ sā uttamarūpadharā varārohā maddī rukkhamūlādīsu vicarantī dārake adisvā ‘‘nissaṃsayaṃ matā bhavissantī’’ti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.</p>

<p rend="bodytext">Atha mahāsatto ‘‘matā maddī’’ti saññāya kampamāno ‘‘aṭṭhāne padese matā maddī. Sace hissā jetuttaranagare kālakiriyā abhavissa, mahanto parivāro abhavissa, dve raṭṭhāni caleyyuṃ. Ahaṃ pana araññe ekakova, kiṃ nu kho karissāmī’’ti uppannabalavasokopi satiṃ paccupaṭṭhāpetvā ‘‘jānissāmi tāvā’’ti uṭṭhāya tassā hadaye hatthaṃ ṭhapetvā santāpapavattiṃ ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā ūrūsu ṭhapetvā udakena paripphositvā mukhañca hadayañca parimajjanto nisīdi. Maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ vanditvā ‘‘sāmi vessantara, dārakā te kuhiṃ gatā’’ti āha. ‘‘Devi, ekassa brāhmaṇassa dāsatthāya dinnā’’ti. Tamatthaṃ pakāsento satthā āha –</p>

<p rend="hangnum" n="22:2258"><hi rend="paranum">22:2258</hi><hi rend="dot">.</hi></p>

<p rend="gatha1"> ‘‘Tamajjhapattaṃ rājaputtiṃ, udakenābhisiñcatha;</p>

<p rend="gathalast">Assatthaṃ naṃ viditvāna, atha naṃ etadabravī’’ti.</p>

<p rend="bodytext">Tattha <pb ed="P" n="6.0567" /><hi rend="bold">ajjhapatta</hi>nti attano santikaṃ pattaṃ, pādamūle patitvā visaññibhūtanti attho. <hi rend="bold">Etadabravī</hi>ti etaṃ ‘‘ekassa me brāhmaṇassa dāsatthāya dinnā’’ti vacanaṃ abravi.</p>

<p rend="bodytext">Tato tāya ‘‘deva, putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī’’ti vutte mahāsatto āha –</p>

<p rend="hangnum" n="22:2259"><hi rend="paranum">22:2259</hi><hi rend="dot">.</hi></p>

<p rend="gatha1"> ‘‘Ādiyeneva <pb ed="V" n="7.0344" /> te maddi, dukkhaṃ nakkhātumicchisaṃ;</p>

<p rend="gathalast">Daliddo yācako vuḍḍho, brāhmaṇo gharamāgato.</p>

<p rend="hangnum" n="22:2260"><hi rend="paranum">22:2260</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="7.0352" /> dinnā mayā puttā, maddi mā bhāyi assasa;</p>

<p rend="gatha2">Maṃ passa maddi mā putte, mā bāḷhaṃ paridevasi;</p>

<p rend="gathalast">Lacchāma putte jīvantā, arogā ca bhavāmase.</p>

<p rend="hangnum" n="22:2261"><hi rend="paranum">22:2261</hi><hi rend="dot">.</hi></p>

<p rend="gatha1"> ‘‘Putte pasuñca dhaññañca, yañca aññaṃ ghare dhanaṃ;</p>

<p rend="gatha2">Dajjā sappuriso dānaṃ, disvā yācakamāgataṃ;</p>

<p rend="gathalast">Anumodāhi me maddi, puttake dānamuttama’’nti.</p>

<p rend="bodytext">Tattha <hi rend="bold">ādiyenevā</hi>ti ādikeneva. Idaṃ vuttaṃ hoti – sace te ahaṃ āditova tamatthaṃ ācikkhissaṃ, tato tava sokaṃ sandhāretuṃ asakkontiyā hadayaṃ phaleyya, tasmā ādikeneva te maddi dukkhaṃ na akkhātuṃ icchissanti. <hi rend="bold">Gharamāgato</hi>ti imaṃ amhākaṃ vasanaṭṭhānaṃ āgato. <hi rend="bold">Arogā ca bhavāmase</hi>ti yathā tathā mayaṃ arogā homa, jīvamānā avassaṃ putte brāhmaṇena nītepi passissāma. <hi rend="bold">Yañca añña</hi>nti yañca aññaṃ ghare saviññāṇakaṃ dhanaṃ. <hi rend="bold">Dajjā sappuriso dāna</hi>nti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.</p>

<p rend="bodytext">Maddī āha –</p>

<p rend="hangnum" n="22:2262"><hi rend="paranum">22:2262</hi><hi rend="dot">.</hi></p>

<p rend="gatha1"> ‘‘Anumodāmi te deva, puttake dānamuttamaṃ;</p>

<p rend="gathalast">Datvā cittaṃ pasādehi, bhiyyo dānaṃ dado bhava.</p>

<p rend="hangnum" n="22:2263"><hi rend="paranum">22:2263</hi><hi rend="dot">.</hi></p>

<p rend="gatha1"> ‘‘Yo tvaṃ maccherabhūtesu, manussesu janādhipa;</p>

<p rend="gathalast">Brāhmaṇassa adā dānaṃ, sivīnaṃ raṭṭhavaḍḍhano’’ti.</p>

<p rend="bodytext">Tattha <hi rend="bold">anumodāmi te</hi>ti dasa māse kucchiyā dhāretvā divasassa dvattikkhattuṃ nhāpetvā pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ puttadānaṃ anumodantī evamāha. Iminā kāraṇena jānitabbaṃ ‘‘pitāva puttānaṃ sāmiko’’ti. <hi rend="bold">Bhiyyo dānaṃ</hi><pb ed="V" n="7.0345" /><hi rend="bold">dado bhavā</hi>ti mahārāja, uttaripi punappunaṃ dānaṃ dāyakova hohi, ‘‘sudinnaṃ me dāna’’nti cittaṃ pasādehi, yo tvaṃ maccherabhūtesu sattesu piyaputte adāsīti.</p>

<p rend="bodytext">Evaṃ <pb ed="M" n="7.0353" /> vutte mahāsatto ‘‘maddi, kinnāmetaṃ kathesi, sace hi mayā putte datvā cittaṃ pasādetuṃ nābhavissa, imāni pana me acchariyāni na pavatteyyu’’nti vatvā sabbāni pathavininnādādīni <pb ed="P" n="6.0568" /> kathesi. Tato maddī tāni acchariyāni kittetvā dānaṃ anumodantī āha –</p>

<p rend="hangnum" n="22:2264"><hi rend="paranum">22:2264</hi><hi rend="dot">.</hi></p>

<p rend="gatha1"> ‘‘Ninnāditā te pathavī, saddo te tidivaṅgato;</p>

<p rend="gathalast">Samantā vijjutā āguṃ, girīnaṃva patissutā’’ti.</p>

<p rend="bodytext">Tattha <hi rend="bold">vijjutā āgu</hi>nti akālavijjulatā himavantapadese samantā nicchariṃsu. <hi rend="bold">Girīnaṃva patissutā</hi>ti girīnaṃ patissutasaddā viya viravā uṭṭhahiṃsu.</p>

<p rend="hangnum" n="22:2265"><hi rend="paranum">22:2265</hi><hi rend="dot">.</hi></p>

<p rend="gatha1"> ‘‘Tassa te anumodanti, ubho nāradapabbatā;</p>

<p rend="gatha2">Indo ca brahmā pajāpati, somo yamo vessavaṇo;</p>

<p rend="gathalast">Sabbe devānumodanti, tāvatiṃsā saindakā.</p>

<p rend="hangnum" n="22:2266"><hi rend="paranum">22:2266</hi><hi rend="dot">.</hi></p>

<p rend="gatha1"> ‘‘Iti maddī varārohā, rājaputtī yasassinī;</p>

<p rend="gathalast">Vessantarassa anumodi, puttake dānamuttama’’nti.</p>

<p rend="bodytext">Tattha <hi rend="bold">ubho nāradapabbatā</hi>ti imepi dve devanikāyā attano vimānadvāre ṭhitāva ‘‘sudinnaṃ te dāna’’nti anumodanti. <hi rend="bold">Tāvatiṃsā saindakā</hi>ti indajeṭṭhakā tāvatiṃsāpi devā te dānaṃ anumodantīti.</p>

<p rend="bodytext">Evaṃ mahāsattena attano dāne vaṇṇite tamevatthaṃ parivattetvā ‘‘mahārāja vessantara, sudinnaṃ nāma te dāna’’nti maddīpi tatheva dānaṃ vaṇṇayitvā anumodamānā nisīdi. Tena satthā ‘‘iti maddī varārohā’’ti gāthamāha.</p>

<p rend="centre">Maddīpabbavaṇṇanā niṭṭhitā.</p>

<p rend="subhead">Sakkapabbavaṇṇanā</p>

<p rend="bodytext">Evaṃ <pb ed="V" n="7.0346" /><pb ed="M" n="7.0354" /> tesu aññamaññaṃ sammodanīyaṃ kathaṃ kathentesu sakko cintesi ‘‘ayaṃ vessantaro rājā hiyyo jūjakassa pathaviṃ unnādetvā dārake adāsi, idāni taṃ koci hīnapuriso upasaṅkamitvā sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya, tato esa anātho nippaccayo bhaveyya. Ahaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī’’ti. So sūriyuggamanavelāya tassa santikaṃ agamāsi. Tamatthaṃ pakāsento satthā āha –</p>

<p rend="hangnum" n="22:2267"><hi rend="paranum">22:2267</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyassuggamanaṃ pati;</p>

<p rend="gathalast">Sakko brāhmaṇavaṇṇena, pāto tesaṃ adissathā’’ti.</p>

<p rend="bodytext">Tattha <pb ed="P" n="6.0569" /><hi rend="bold">pāto tesaṃ adissathā</hi>ti pātova nesaṃ dvinnampi janānaṃ paññāyamānarūpo purato aṭṭhāsi, ṭhatvā ca pana paṭisanthāraṃ karonto āha –</p>

<p rend="hangnum" n="22:2268"><hi rend="paranum">22:2268</hi><hi rend="dot">.</hi></p>

<p rend="gatha1"> ‘‘Kacci nu bhoto kusalaṃ, kacci bhoto anāmayaṃ;</p>

<p rend="gathalast">Kacci uñchena yāpetha, kacci mūlaphalā bahū.</p>

<p rend="hangnum" n="22:2269"><hi rend="paranum">22:2269</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Mahāsatto āha –</p>

<p rend="hangnum" n="22:2270"><hi rend="paranum">22:2270</hi><hi rend="dot">.</hi></p>

<p rend="gatha1"> ‘‘Kusalañceva no brahme, atho brahme anāmayaṃ;</p>

<p rend="gathalast">Atho uñchena yāpema, atho mūlaphalā bahū.</p>

<p rend="hangnum" n="22:2271"><hi rend="paranum">22:2271</hi><hi rend="dot">.</hi></p>

<p rend="gatha1"> ‘‘Atho ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, hiṃsā mayhaṃ na vijjati.</p>

<p rend="hangnum" n="22:2272"><hi rend="paranum">22:2272</hi><hi rend="dot">.</hi></p>

<p rend="gatha1"> ‘‘Satta <pb ed="V" n="7.0347" /> no māse vasataṃ, araññe jīvasokinaṃ;</p>

<p rend="gatha2">Idaṃ dutiyaṃ passāma, brāhmaṇaṃ devavaṇṇinaṃ;</p>

<p rend="gathalast">Ādāya veḷuvaṃ daṇḍaṃ, dhārentaṃ ajinakkhipaṃ.</p>

<p rend="hangnum" n="22:2273"><hi rend="paranum">22:2273</hi><hi rend="dot">.</hi></p>

<p rend="gatha1"> ‘‘Svāgataṃ <pb ed="M" n="7.0355" /> te mahābrahme, atho te adurāgataṃ;</p>

<p rend="gathalast">Anto pavisa bhaddante, pāde pakkhālayassu te.</p>

<p rend="hangnum" n="22:2274"><hi rend="paranum">22:2274</hi><hi rend="dot">.</hi></p>

<p rend="gatha1"> ‘‘Tindukāni piyālāni, madhuke kāsumāriyo;</p>

<p rend="gathalast">Phalāni khuddakappāni, bhuñja brahme varaṃ varaṃ.</p>

<p rend="hangnum" n="22:2275"><hi rend="paranum">22:2275</hi><hi rend="dot">.</hi></p>

<p rend="gatha1"> ‘‘Idampi pānīyaṃ sītaṃ, ābhataṃ girigabbharā;</p>

<p rend="gathalast">Tato piva mahābrahme, sace tvaṃ abhikaṅkhasī’’ti.</p>

<p rend="bodytext">Evaṃ tena saddhiṃ paṭisanthāraṃ katvā mahāsatto –</p>

<p rend="hangnum" n="22:2276"><hi rend="paranum">22:2276</hi><hi rend="dot">.</hi></p>

<p rend="gatha1"> ‘‘Atha tvaṃ kena vaṇṇena, kena vā pana hetunā;</p>

<p rend="gathalast">Anuppatto brahāraññaṃ, taṃ me akkhāhi pucchito’’ti. –</p>

<p rend="unindented">Āgamanakāraṇaṃ pucchi. Atha naṃ sakko ‘‘mahārāja, ahaṃ mahallako, idhāgacchanto tava bhariyaṃ maddiṃ yācituṃ āgato, taṃ me dehī’’ti vatvā imaṃ gāthamāha –</p>

<p rend="hangnum" n="22:2277"><hi rend="paranum">22:2277</hi><hi rend="dot">.</hi></p>

<p rend="gatha1"> ‘‘Yathā vārivaho pūro, sabbakālaṃ na khīyati;</p>

<p rend="gathalast">Evaṃ taṃ yācitāgacchiṃ, bhariyaṃ me dehi yācito’’ti.</p>

<p rend="bodytext">Evaṃ vutte mahāsatto ‘‘hiyyo me brāhmaṇassa dārakā dinnā, araññe ekako hutvā kathaṃ te maddiṃ dassāmī’’ti avatvā pasāritahatthe sahassatthavikaṃ ṭhapento viya asajjitvā abajjhitvā anolīnamānaso hutvā giriṃ unnādento imaṃ gāthamāha –</p>

<p rend="hangnum" n="22:2278"><hi rend="paranum">22:2278</hi><hi rend="dot">.</hi></p>

<p rend="gatha1"> ‘‘Dadāmi <pb ed="P" n="6.0570" /> na vikampāmi, yaṃ maṃ yācasi brāhmaṇa;</p>

<p rend="gathalast">Santaṃ nappaṭiguyhāmi, dāne me ramatī mano’’ti.</p>

<p rend="bodytext">Tattha <pb ed="V" n="7.0348" /><hi rend="bold">santaṃ nappaṭiguyhāmī</hi>ti saṃvijjamānaṃ na guyhāmi.</p>

<p rend="bodytext">Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṃ. Tamatthaṃ pakāsento satthā āha –</p>

<p rend="hangnum" n="22:2279"><hi rend="paranum">22:2279</hi><hi rend="dot">.</hi></p>

<p rend="gatha1"> ‘‘Maddiṃ <pb ed="M" n="7.0356" /> hatthe gahetvāna, udakassa kamaṇḍaluṃ;</p>

<p rend="gathalast">Brāhmaṇassa adā dānaṃ, sivīnaṃ raṭṭhavaḍḍhano.</p>

<p rend="hangnum" n="22:2280"><hi rend="paranum">22:2280</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Maddiṃ pariccajantassa, medanī sampakampatha.</p>

<p rend="hangnum" n="22:2281"><hi rend="paranum">22:2281</hi><hi rend="dot">.</hi></p>

<p rend="gatha1"> ‘‘Nevassa maddī bhākuṭi, na sandhīyati na rodati;</p>

<p rend="gathalast">Pekkhatevassa tuṇhī sā, eso jānāti yaṃ vara’’nti.</p>

<p rend="bodytext">Tattha <hi rend="bold">adā dāna</hi>nti ‘‘ambho brāhmaṇa, maddito me sataguṇena sahassaguṇena satasahassaguṇena sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo hotū’’ti vatvā dānaṃ adāsi vuttampi cetaṃ –</p>

<p rend="gatha1">‘‘Jāliṃ kaṇhājinaṃ dhītaṃ, maddiṃ deviṃ patibbataṃ;</p>

<p rend="gathalast">Cajamāno na cintesiṃ, bodhiyāyeva kāraṇā.</p>

<p rend="gatha1">‘‘Na me dessā ubho puttā, maddī devī na dessiyā;</p>

<p rend="gathalast">Sabbaññutaṃ piyaṃ mayhaṃ, tasmā piye adāsaha’’nti. (cariyā. 1.118-119);</p>

<p rend="bodytext">Tattha <hi rend="bold">sampakampathā</hi>ti pathavī udakapariyantaṃ katvā kampittha. <hi rend="bold">Nevassa maddī bhākuṭī</hi>ti bhikkhave, tasmiṃ khaṇe maddī ‘‘maṃ mahallakassa brāhmaṇassa rājā detī’’ti kodhavasena bhākuṭipi nāhosi. <hi rend="bold">Na sandhīyati na rodatī</hi>ti neva maṅku ahosi, na akkhīni pūretvā rodati, atha kho tuṇhī sā hutvā ‘‘mādisaṃ itthiratanaṃ dadamāno na nikkāraṇā dassati, eso <pb ed="V" n="7.0349" /> yaṃ varaṃ, taṃ jānātī’’ti phullapadumavaṇṇaṃ assa mukhaṃ <hi rend="bold">pekkhateva,</hi> olokayamānāva ṭhitāti attho.</p>

<p rend="bodytext">Atha mahāsatto ‘‘kīdisā maddī’’ti tassā mukhaṃ olokesi. Sāpi ‘‘sāmi kiṃ maṃ olokesī’’ti vatvā sīhanādaṃ nadantī imaṃ gāthamāha –</p>

<p rend="hangnum" n="22:2282"><hi rend="paranum">22:2282</hi><hi rend="dot">.</hi></p>

<p rend="gatha1"> ‘‘Komārī yassāhaṃ bhariyā, sāmiko mama issaro;</p>

<p rend="gathalast">Yassicche tassa maṃ dajjā, vikkiṇeyya haneyya vā’’ti.</p>

<p rend="bodytext">Tattha <pb ed="P" n="6.0571" /><pb ed="M" n="7.0357" /><hi rend="bold">komārī yassāhaṃ bhariyā</hi>ti ahaṃ yassa tava daharikā bhariyā, so tvaññeva mama issaro sāmiko. <hi rend="bold">Yassicche tassā</hi>ti issaro ca nāma dāsiṃ maṃ yassa dātuṃ iccheyya, tassa dadeyya. <hi rend="bold">Vikkiṇeyya vā</hi>ti dhanena vā atthe sati vikkiṇeyya, maṃsena vā atthe sati haneyya, tasmā yaṃ vo ruccati, taṃ karotha, nāhaṃ kujjhāmīti.</p>

<p rend="bodytext">Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –</p>

<p rend="hangnum" n="22:2283"><hi rend="paranum">22:2283</hi><hi rend="dot">.</hi></p>

<p rend="gatha1"> ‘‘Tesaṃ saṅkappamaññāya, devindo etadabravi;</p>

<p rend="gathalast">Sabbe jitā te paccūhā, ye dibbā ye ca mānusā.</p>

<p rend="hangnum" n="22:2284"><hi rend="paranum">22:2284</hi><hi rend="dot">.</hi></p>

<p rend="gatha1"> ‘‘Ninnāditā te pathavī, saddo te tidivaṅgato;</p>

<p rend="gathalast">Samantā vijjutā āguṃ, girīnaṃva patissutā.</p>

<p rend="hangnum" n="22:2285"><hi rend="paranum">22:2285</hi><hi rend="dot">.</hi></p>

<p rend="gatha1"> ‘‘Tassa te anumodanti, ubho nāradapabbatā;</p>

<p rend="gatha2">Indo ca brahmā pajāpati, somo yamo vessavaṇo;</p>

<p rend="gathalast">Sabbe devānumodanti, dukkarañhi karoti so.</p>

<p rend="hangnum" n="22:2286"><hi rend="paranum">22:2286</hi><hi rend="dot">.</hi></p>

<p rend="gatha1"> ‘‘Duddadaṃ dadamānānaṃ, dukkaraṃ kamma kubbataṃ;</p>

<p rend="gathalast">Asanto nānukubbanti, sataṃ dhammo durannayo.</p>

<p rend="hangnum" n="22:2287"><hi rend="paranum">22:2287</hi><hi rend="dot">.</hi></p>

<p rend="gatha1"> ‘‘Tasmā <pb ed="V" n="7.0350" /> satañca asataṃ, nānā hoti ito gati;</p>

<p rend="gathalast">Asanto nirayaṃ yanti, santo saggaparāyaṇā.</p>

<p rend="hangnum" n="22:2288"><hi rend="paranum">22:2288</hi><hi rend="dot">.</hi></p>

<p rend="gatha1"> ‘‘Yametaṃ kumāre adā, bhariyaṃ adā vane vasaṃ;</p>

<p rend="gathalast">Brahmayānamanokkamma, sagge te taṃ vipaccatū’’ti.</p>

<p rend="bodytext">Tattha <hi rend="bold">paccūhā</hi>ti paccatthikā. <hi rend="bold">Dibbā</hi>ti dibbasampattipaṭibāhakā. <hi rend="bold">Mānusā</hi>ti manussasampattipaṭibāhakā. Ke pana teti? Macchariyadhammā. Te sabbe puttadāraṃ dentena mahāsattena jitā. Tenāha ‘‘sabbe jitā te paccūhā’’ti. <hi rend="bold">Dukkarañhi karoti so</hi>ti so vessantaro rājā ekakova araññe vasanto bhariyaṃ brāhmaṇassa dento dukkaraṃ <pb ed="M" n="7.0358" /> karotīti evaṃ sabbe devā anumodantīti vadati. <hi rend="bold">‘‘Yameta’’</hi>nti gāthaṃ anumodanaṃ karonto āha. <hi rend="bold">Vane vasa</hi>nti vane vasanto. <hi rend="bold">Brahmayāna</hi>nti seṭṭhayānaṃ. Tividho hi sucaritadhammo evarūpo ca dānadhammo ariyamaggassa paccayo hotīti ‘‘brahmayāna’’nti vuccati. Tasmā yaṃ taṃ idaṃ ajja dānaṃ dadatopi nipphannaṃ brahmayānaṃ apāyabhūmiṃ anokkamitvā sagge te taṃ vipaccatu, vipākapariyosāne ca sabbaññutaññāṇadāyakaṃ hotūti.</p>

<p rend="bodytext">Evamassa sakko anumodanaṃ katvā ‘‘idāni mayā idha papañcaṃ akatvā imaṃ imasseva datvā gantuṃ vaṭṭatī’’ti cintetvā āha –</p>

<p rend="hangnum" n="22:2289"><hi rend="paranum">22:2289</hi><hi rend="dot">.</hi></p>

<p rend="gatha1"> ‘‘Dadāmi <pb ed="P" n="6.0572" /> bhoto bhariyaṃ, maddiṃ sabbaṅgasobhanaṃ;</p>

<p rend="gathalast">Tvañceva maddiyā channo, maddī ca patinā saha.</p>

<p rend="hangnum" n="22:2290"><hi rend="paranum">22:2290</hi><hi rend="dot">.</hi></p>

<p rend="gatha1"> ‘‘Yathā payo ca saṅkho ca, ubho samānavaṇṇino;</p>

<p rend="gathalast">Evaṃ tuvañca maddī ca, samānamanacetasā.</p>

<p rend="hangnum" n="22:2291"><hi rend="paranum">22:2291</hi><hi rend="dot">.</hi></p>

<p rend="gatha1"> ‘‘Avaruddhettha araññasmiṃ, ubho sammatha assame;</p>

<p rend="gatha2">Khattiyā gottasampannā, sujātā mātupettito;</p>

<p rend="gathalast">Yathā puññāni kayirātha, dadantā aparāpara’’nti.</p>

<p rend="bodytext">Tattha <pb ed="V" n="7.0351" /><hi rend="bold">channo</hi>ti anurūpo. <hi rend="bold">Ubho samānavaṇṇino</hi>ti samānavaṇṇā ubhopi parisuddhāyeva. <hi rend="bold">Samānamanacetasā</hi>ti ācārādīhi kammehi samānena manasaṅkhātena cetasā samannāgatā. <hi rend="bold">Avaruddhetthā</hi>ti raṭṭhato pabbājitā hutvā ettha araññe vasatha. <hi rend="bold">Yathā puññānī</hi>ti yathā jetuttaranagare vo bahūni puññāni katāni, hiyyo puttānaṃ ajja bhariyāya dānavasenapi katānīti ettakeneva paritosaṃ akatvā ito uttaripi aparāparaṃ dadantā yathānurūpāni puññāni kareyyāthāti.</p>

<p rend="bodytext">Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –</p>

<p rend="hangnum" n="22:2292"><hi rend="paranum">22:2292</hi><hi rend="dot">.</hi></p>

<p rend="gatha1"> ‘‘Sakkohamasmi devindo, āgatosmi tavantike;</p>

<p rend="gathalast">Varaṃ varassu rājisi, vare aṭṭha dadāmi te’’ti.</p>

<p rend="bodytext">Kathentoyeva <pb ed="M" n="7.0359" /> ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṃ gaṇhanto āha –</p>

<p rend="hangnum" n="22:2293"><hi rend="paranum">22:2293</hi><hi rend="dot">.</hi></p>

<p rend="gatha1"> ‘‘Varaṃ ce me ado sakka, sabbabhūtānamissara;</p>

<p rend="gatha2">Pitā maṃ anumodeyya, ito pattaṃ sakaṃ gharaṃ;</p>

<p rend="gathalast">Āsanena nimanteyya, paṭhametaṃ varaṃ vare.</p>

<p rend="hangnum" n="22:2294"><hi rend="paranum">22:2294</hi><hi rend="dot">.</hi></p>

<p rend="gatha1"> ‘‘Purisassa vadhaṃ na roceyyaṃ, api kibbisakārakaṃ;</p>

<p rend="gathalast">Vajjhaṃ vadhamhā moceyyaṃ, dutiyetaṃ varaṃ vare.</p>

<p rend="hangnum" n="22:2295"><hi rend="paranum">22:2295</hi><hi rend="dot">.</hi></p>

<p rend="gatha1"> ‘‘Ye vuḍḍhā ye ca daharā, ye ca majjhimaporisā;</p>

<p rend="gathalast">Mameva upajīveyyuṃ, tatiyetaṃ varaṃ vare.</p>

<p rend="hangnum" n="22:2296"><hi rend="paranum">22:2296</hi><hi rend="dot">.</hi></p>

<p rend="gatha1"> ‘‘Paradāraṃ na gaccheyyaṃ, sadārapasuto siyaṃ;</p>

<p rend="gathalast">Thīnaṃ vasaṃ na gaccheyyaṃ, catutthetaṃ varaṃ vare.</p>

<p rend="hangnum" n="22:2297"><hi rend="paranum">22:2297</hi><hi rend="dot">.</hi></p>

<p rend="gatha1"> ‘‘Putto <pb ed="V" n="7.0352" /> me sakka jāyetha, so ca dīghāyuko siyā;</p>

<p rend="gathalast">Dhammena jine pathaviṃ, pañcametaṃ varaṃ vare.</p>

<p rend="hangnum" n="22:2298"><hi rend="paranum">22:2298</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyassuggamanaṃ pati;</p>

<p rend="gathalast">Dibbā bhakkhā pātubhaveyyuṃ, chaṭṭhametaṃ varaṃ vare.</p>

<p rend="hangnum" n="22:2299"><hi rend="paranum">22:2299</hi><hi rend="dot">.</hi></p>

<p rend="gatha1"> ‘‘Dadato me na khīyetha, datvā nānutapeyyahaṃ;</p>

<p rend="gathalast">Dadaṃ cittaṃ pasādeyyaṃ, sattametaṃ varaṃ vare.</p>

<p rend="hangnum" n="22:2300"><hi rend="paranum">22:2300</hi><hi rend="dot">.</hi></p>

<p rend="gatha1"> ‘‘Ito <pb ed="P" n="6.0573" /> vimuccamānāhaṃ, saggagāmī visesagū;</p>

<p rend="gathalast">Anivatti tato assaṃ, aṭṭhametaṃ varaṃ vare’’ti.</p>

<p rend="bodytext">Tattha <hi rend="bold">anumodeyyā</hi>ti sampaṭiccheyya na kujjheyya. <hi rend="bold">Ito patta</hi>nti imamhā araññā sakaṃ gharaṃ anuppattaṃ. <hi rend="bold">Āsanenā</hi>ti rājāsanena. Rajjaṃ me detūti vadati. <hi rend="bold">Api kibbisakāraka</hi>nti rājā hutvā rājāparādhikampi vajjhaṃ vadhamhā moceyyaṃ, evarūpassapi me vadho nāma na ruccatu. <hi rend="bold">Mameva upajīveyyu</hi>nti sabbete maññeva nissāya upajīveyyuṃ. <hi rend="bold">Dhammena jine</hi>ti dhammena jinātu, dhammena rajjaṃ kāretūti attho. <hi rend="bold">Visesagū</hi>ti visesagamano hutvā tusitapure nibbatto homīti vadati. <hi rend="bold">Anivatti</hi><pb ed="M" n="7.0360" /><hi rend="bold">tato assa</hi>nti tusitabhavanato cavitvā manussattaṃ āgato punabhave anivatti assaṃ, sabbaññutaṃ sampāpuṇeyyanti vadati.</p>

<p rend="hangnum" n="22:2301"><hi rend="paranum">22:2301</hi><hi rend="dot">.</hi></p>

<p rend="gatha1"> ‘‘Tassa taṃ vacanaṃ sutvā, devindo etadabravi;</p>

<p rend="gathalast">‘Aciraṃ vata te tato, pitā taṃ daṭṭhumessatī’’’ti.</p>

<p rend="bodytext">Tattha <hi rend="bold">daṭṭhumessatī</hi>ti mahārāja, tava mātā ca pitā ca acireneva taṃ passitukāmo hutvā idhāgamissati, āgantvā ca pana setacchattaṃ datvā rajjaṃ niyyādetvā jetuttaranagarameva nessati, sabbe te manorathā matthakaṃ pāpuṇissanti, mā cintayi, appamatto hohi, mahārājāti.</p>

<p rend="bodytext">Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –</p>

<p rend="hangnum" n="22:2302"><hi rend="paranum">22:2302</hi><hi rend="dot">.</hi></p>

<p rend="gatha1"> ‘‘Idaṃ <pb ed="V" n="7.0353" /> vatvāna maghavā, devarājā sujampati;</p>

<p rend="gathalast">Vessantare varaṃ datvā, saggakāyaṃ apakkamī’’ti.</p>

<p rend="bodytext">Tattha <hi rend="bold">vessantare</hi>ti vessantarassa. <hi rend="bold">Apakkamī</hi>ti gato anuppattoyevāti.</p>

<p rend="centre">Sakkapabbavaṇṇanā niṭṭhitā.</p>

<p rend="subhead">Mahārājapabbavaṇṇanā</p>

<p rend="bodytext">Bodhisatto ca maddī ca sammodamānā sakkadattiye assame vasiṃsu. Jūjakopi kumāre gahetvā saṭṭhiyojanamaggaṃ paṭipajji. Devatā kumārānaṃ ārakkhamakaṃsu. Jūjakopi sūriye atthaṅgate kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ āruyha viṭapantare sayati. Tasmiṃ khaṇe eko devaputto vessantaravaṇṇena, ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ bhojetvā dibbasayane sayāpetvā <pb ed="M" n="7.0361" /> aruṇuggamanakāle <pb ed="P" n="6.0574" /> baddhākāreneva nipajjāpetvā antaradhāyi. Evaṃ te devatāsaṅgahena arogā hutvā gacchanti. Jūjakopi devatādhiggahito hutvā ‘‘kāliṅgaraṭṭhaṃ gacchāmī’’ti gacchanto aḍḍhamāsena jetuttaranagaraṃ patto. Taṃ divasaṃ paccūsakāle sañjayo mahārājā supinaṃ passi. Evarūpo supino ahosi – rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu piḷandhi. Tesaṃ reṇu bhassitvā rañño ure patati. So pabujjhitvā pātova brāhmaṇe pucchi. Te ‘‘cirapavutthā vo, deva, bandhavā āgamissantī’’ti byākariṃsu. So pātova sīsaṃ nhāyitvā nānaggarasabhojanaṃ bhuñjitvā alaṅkaritvā vinicchaye nisīdi. Devatā brāhmaṇaṃ dvīhi kumārehi saddhiṃ ānetvā rājaṅgaṇe ṭhapayiṃsu. Tasmiṃ khaṇe rājā maggaṃ olokento kumāre disvā āha –</p>

<p rend="hangnum" n="22:2303"><hi rend="paranum">22:2303</hi><hi rend="dot">.</hi></p>

<p rend="gatha1"> ‘‘Kassetaṃ mukhamābhāti, hemaṃ-vuttattamagginā;</p>

<p rend="gathalast">Nikkhaṃva jātarūpassa, ukkāmukhapahaṃsitaṃ.</p>

<p rend="hangnum" n="22:2304"><hi rend="paranum">22:2304</hi><hi rend="dot">.</hi></p>

<p rend="gatha1"> ‘‘Ubho <pb ed="V" n="7.0354" /> sadisapaccaṅgā, ubho sadisalakkhaṇā;</p>

<p rend="gathalast">Jālissa sadiso eko, ekā kaṇhājinā yathā.</p>

<p rend="hangnum" n="22:2305"><hi rend="paranum">22:2305</hi><hi rend="dot">.</hi></p>

<p rend="gatha1"> ‘‘Sīhā bilāva nikkhantā, ubho sampatirūpakā;</p>

<p rend="gathalast">Jātarūpamayāyeva, ime dissanti dārakā’’ti.</p>

<p rend="bodytext">Tattha <hi rend="bold">hemaṃvuttattamagginā</hi>ti hemaṃ iva uttattaṃ agginā. <hi rend="bold">Sī</hi>hā bilāva nikkhantāti kañcanaguhato nikkhantā sīhā viya.</p>

<p rend="bodytext">Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi ‘‘gacchetaṃ brāhmaṇaṃ dārakehi saddhiṃ ānehī’’ti. So vegena gantvā brāhmaṇaṃ ānesi. Atha rājā brāhmaṇaṃ āha –</p>

<p rend="hangnum" n="22:2306"><hi rend="paranum">22:2306</hi><hi rend="dot">.</hi></p>

<p rend="gatha1"> ‘‘Kuto nu bhavaṃ bhāradvāja, ime ānesi dārake;</p>

<p rend="gathalast">Ajja raṭṭhaṃ anuppatto, kuhiṃ gacchasi brāhmaṇā’’ti.</p>

<p rend="bodytext">Jūjako <pb ed="M" n="7.0362" /> āha –</p>

<p rend="hangnum" n="22:2307"><hi rend="paranum">22:2307</hi><hi rend="dot">.</hi></p>

<p rend="gatha1"> ‘‘Mayhaṃ te dārakā deva, dinnā vittena sañjaya;</p>

<p rend="gathalast">Ajja pannarasā ratti, yato laddhā me dārakā’’ti.</p>

<p rend="bodytext">Tattha <hi rend="bold">vittenā</hi>ti tuṭṭhena pasannena. <hi rend="bold">Ajja pannarasā rattī</hi>ti imesaṃ laddhadivasato paṭṭhāya ajja pannarasā rattīti vadati.</p>

<p rend="bodytext">Rājā <pb ed="P" n="6.0575" /> āha –</p>

<p rend="hangnum" n="22:2308"><hi rend="paranum">22:2308</hi><hi rend="dot">.</hi></p>

<p rend="gatha1"> ‘‘Kena vā vācapeyyena, sammāñāyena saddahe;</p>

<p rend="gathalast">Ko tetaṃ dānamadadā, puttake dānamuttama’’nti.</p>

<p rend="bodytext">Tattha <hi rend="bold">kena vā vācapeyyenā</hi>ti brāhmaṇa, kena piyavacanena te tayā laddhā. <hi rend="bold">Sammāñāyena saddahe</hi>ti <pb ed="V" n="7.0355" /> musāvādaṃ akatvā sammāñāyena kāraṇena amhe saddahāpeyyāsi. <hi rend="bold">Puttake</hi>ti attano piyaputtake uttamaṃ dānaṃ katvā ko te etaṃ dānaṃ adadāti.</p>

<p rend="bodytext">Jūjako āha –</p>

<p rend="hangnum" n="22:2309"><hi rend="paranum">22:2309</hi><hi rend="dot">.</hi></p>

<p rend="gatha1"> ‘‘Yo yācataṃ patiṭṭhāsi, bhūtānaṃ dharaṇīriva;</p>

<p rend="gathalast">So me vessantaro rājā, puttedāsi vane vasaṃ.</p>

<p rend="hangnum" n="22:2310"><hi rend="paranum">22:2310</hi><hi rend="dot">.</hi></p>

<p rend="gatha1"> ‘‘Yo yācataṃ gatī āsi, savantīnaṃva sāgaro;</p>

<p rend="gathalast">So me vessantaro rājā, puttedāsi vane vasa’’nti.</p>

<p rend="bodytext">Tattha <hi rend="bold">patiṭṭhāsī</hi>ti patiṭṭhā āsi.</p>

<p rend="bodytext">Taṃ sutvā amaccā vessantaraṃ garahamānā āhaṃsu –</p>

<p rend="hangnum" n="22:2311"><hi rend="paranum">22:2311</hi><hi rend="dot">.</hi></p>

<p rend="gatha1"> ‘‘Dukkaṭaṃ vata bho raññā, saddhena gharamesinā;</p>

<p rend="gathalast">Kathaṃ nu puttake dajjā, araññe avaruddhako.</p>

<p rend="hangnum" n="22:2312"><hi rend="paranum">22:2312</hi><hi rend="dot">.</hi></p>

<p rend="gatha1"> ‘‘Imaṃ bhonto nisāmetha, yāvantettha samāgatā;</p>

<p rend="gathalast">Kathaṃ vessantaro rājā, puttedāsi vane vasaṃ.</p>

<p rend="hangnum" n="22:2313"><hi rend="paranum">22:2313</hi><hi rend="dot">.</hi></p>

<p rend="gatha1"> ‘‘Dāsiṃ dāsañca so dajjā, assaṃ cassatarīrathaṃ;</p>

<p rend="gathalast">Hatthiñca kuñjaraṃ dajjā, kathaṃ so dajja dārake’’ti.</p>

<p rend="bodytext">Tattha <pb ed="M" n="7.0363" /><hi rend="bold">saddhenā</hi>ti saddhāya sampannenapi satā gharaṃ āvasantena raññā idaṃ dukkaṭaṃ vata, ayuttaṃ vata kataṃ. <hi rend="bold">Avaruddhako</hi>ti raṭṭhā pabbājito araññe vasanto. <hi rend="bold">Imaṃ bhonto</hi>ti bhonto nagaravāsino yāvanto ettha samāgatā, sabbe imaṃ nisāmetha upadhāretha, kathaṃ nāmeso puttake dāse katvā adāsi, kena nāma evarūpaṃ katapubbanti adhippāyenevamāhaṃsu. <hi rend="bold">Dajjā</hi>ti dāsādīsu yaṃ kiñci dhanaṃ detu. <hi rend="bold">Kathaṃ so dajja dārake</hi>ti ime pana dārake kena kāraṇena adāsīti.</p>

<p rend="bodytext">Taṃ <pb ed="V" n="7.0356" /> sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –</p>

<p rend="hangnum" n="22:2314"><hi rend="paranum">22:2314</hi><hi rend="dot">.</hi></p>

<p rend="gatha1"> ‘‘Yassa nassa ghare dāso, asso cassatarīratho;</p>

<p rend="gathalast">Hatthī ca kuñjaro nāgo, kiṃ so dajjā pitāmahā’’ti.</p>

<p rend="bodytext">Rājā āha –</p>

<p rend="hangnum" n="22:2315"><hi rend="paranum">22:2315</hi><hi rend="dot">.</hi></p>

<p rend="gatha1"> ‘‘Dānamassa <pb ed="P" n="6.0576" /> pasaṃsāma, na ca nindāma puttakā;</p>

<p rend="gathalast">Kathaṃ nu hadayaṃ āsi, tumhe datvā vanibbake’’ti.</p>

<p rend="bodytext">Tattha <hi rend="bold">dānamassa pasaṃsāmā</hi>ti puttakā mayaṃ tava pitu dānaṃ pasaṃsāma na nindāma.</p>

<p rend="bodytext">Taṃ sutvā kumāro āha –</p>

<p rend="hangnum" n="22:2316"><hi rend="paranum">22:2316</hi><hi rend="dot">.</hi></p>

<p rend="gatha1"> ‘‘Dukkhassa hadayaṃ āsi, atho uṇhampi passasi;</p>

<p rend="gathalast">Rohinīheva tambakkhī, pitā assūni vattayī’’ti.</p>

<p rend="bodytext">Tattha <hi rend="bold">dukkhassa hadayaṃ āsī</hi>ti pitāmaha kaṇhājināya vuttaṃ etaṃ vacanaṃ sutvā tassa hadayaṃ dukkhaṃ āsi. <hi rend="bold">Rohinīheva tambakkhī</hi>ti tambavaṇṇehi viya rattaakkhīhi mama pitā tasmiṃ khaṇe assūni pavattayi.</p>

<p rend="bodytext">Idānissā taṃ vacanaṃ dassento āha –</p>

<p rend="hangnum" n="22:2317"><hi rend="paranum">22:2317</hi><hi rend="dot">.</hi></p>

<p rend="gatha1"> ‘‘Yaṃ taṃ kaṇhājināvoca, ayaṃ maṃ tāta brāhmaṇo;</p>

<p rend="gathalast">Laṭṭhiyā paṭikoṭeti, ghare jātaṃva dāsiyaṃ.</p>

<p rend="hangnum" n="22:2318"><hi rend="paranum">22:2318</hi><hi rend="dot">.</hi></p>

<p rend="gatha1"> ‘‘Na <pb ed="M" n="7.0364" /> cāyaṃ brāhmaṇo tāta, dhammikā honti brāhmaṇā;</p>

<p rend="gatha2">Yakkho brāhmaṇavaṇṇena, khādituṃ tāta neti no;</p>

<p rend="gathalast">Nīyamāne pisācena, kiṃ nu tāta udikkhasī’’ti.</p>

<p rend="bodytext">Atha <pb ed="V" n="7.0357" /> ne kumāre brāhmaṇaṃ amuñcante disvā rājā gāthamāha –</p>

<p rend="hangnum" n="22:2319"><hi rend="paranum">22:2319</hi><hi rend="dot">.</hi></p>

<p rend="gatha1"> ‘‘Rājaputtī ca vo mātā, rājaputto ca vo pitā;</p>

<p rend="gathalast">Pubbe me aṅkamāruyha, kiṃ nu tiṭṭhatha ārakā’’ti.</p>

<p rend="bodytext">Tattha <hi rend="bold">pubbe me</hi>ti tumhe ito pubbe maṃ disvā vegenāgantvā mama aṅkamāruyha, idāni kiṃ nu ārakā tiṭṭhathāti?</p>

<p rend="bodytext">Kumāro āha –</p>

<p rend="hangnum" n="22:2320"><hi rend="paranum">22:2320</hi><hi rend="dot">.</hi></p>

<p rend="gatha1"> ‘‘Rājaputtī ca no mātā, rājaputto ca no pitā;</p>

<p rend="gathalast">Dāsā mayaṃ brāhmaṇassa, tasmā tiṭṭhāma ārakā’’ti.</p>

<p rend="bodytext">Tattha <hi rend="bold">dāsā maya</hi>nti idāni pana mayaṃ brāhmaṇassa dāsā bhavāma.</p>

<p rend="bodytext">Rājā āha –</p>

<p rend="hangnum" n="22:2321"><hi rend="paranum">22:2321</hi><hi rend="dot">.</hi></p>

<p rend="gatha1"> ‘‘Mā sammevaṃ avacuttha, ḍayhate hadayaṃ mama;</p>

<p rend="gathalast">Citakāyaṃva me kāyo, āsane na sukhaṃ labhe.</p>

<p rend="hangnum" n="22:2322"><hi rend="paranum">22:2322</hi><hi rend="dot">.</hi></p>

<p rend="gatha1"> ‘‘Mā sammevaṃ avacuttha, bhiyyo sokaṃ janetha maṃ;</p>

<p rend="gathalast">Nikkiṇissāmi dabbena, na vo dāsā bhavissatha.</p>

<p rend="hangnum" n="22:2323"><hi rend="paranum">22:2323</hi><hi rend="dot">.</hi></p>

<p rend="gatha1"> ‘‘Kimagghiyañhi <pb ed="P" n="6.0577" /> vo tāta, brāhmaṇassa pitā adā;</p>

<p rend="gathalast">Yathābhūtaṃ me akkhātha, paṭipādentu brāhmaṇa’’nti.</p>

<p rend="bodytext">Tattha <hi rend="bold">sammā</hi>ti piyavacanaṃ. <hi rend="bold">Citakāyaṃva me kāyo</hi>ti idāni mama kāyo aṅgāracitakāyaṃ āropito viya jāto. <hi rend="bold">Janetha ma</hi>nti janetha me, ayameva vā pāṭho. <hi rend="bold">Nikkiṇissāmi dabbenā</hi>ti dhanaṃ datvā mocessāmi. <hi rend="bold">Kimagghiya</hi>nti kiṃ agghaṃ katvā. <hi rend="bold">Paṭipādentū</hi>ti dhanaṃ paṭicchāpentu.</p>

<p rend="bodytext">Kumāro <pb ed="V" n="7.0358" /><pb ed="M" n="7.0365" /> āha –</p>

<p rend="hangnum" n="22:2324"><hi rend="paranum">22:2324</hi><hi rend="dot">.</hi></p>

<p rend="gatha1"> ‘‘Sahassagghañhi maṃ tāta, brāhmaṇassa pitā adā;</p>

<p rend="gathalast">Atha kaṇhājinaṃ kaññaṃ, hatthinā ca satena cā’’ti.</p>

<p rend="bodytext">Tattha <hi rend="bold">sahassagghaṃ hī</hi>ti deva, maṃ pitā tadā nikkhasahassaṃ agghāpetvā adāsi. <hi rend="bold">Atha kaṇhājina</hi>nti kaniṭṭhaṃ pana me kaṇhājinaṃ. <hi rend="bold">Hatthinā ca satena cā</hi>ti hatthīnañca assānañca usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya sabbasatena agghāpesīti.</p>

<p rend="bodytext">Rājā kumārānaṃ nikkayaṃ dāpento āha –</p>

<p rend="hangnum" n="22:2325"><hi rend="paranum">22:2325</hi><hi rend="dot">.</hi></p>

<p rend="gatha1"> ‘‘Uṭṭhehi katte taramāno, brāhmaṇassa avākara;</p>

<p rend="gatha2">Dāsisataṃ dāsasataṃ, gavaṃ hatthusabhaṃ sataṃ;</p>

<p rend="gathalast">Jātarūpasahassañca, puttānaṃ dehi nikkaya’’nti.</p>

<p rend="bodytext">Tattha <hi rend="bold">avākarā</hi>ti dehi.</p>

<p rend="hangnum" n="22:2326"><hi rend="paranum">22:2326</hi><hi rend="dot">.</hi></p>

<p rend="gatha1"> ‘‘Tato kattā taramāno, brāhmaṇassa avākari;</p>

<p rend="gatha2">Dāsisataṃ dāsasataṃ, gavaṃ hatthusabhaṃ sataṃ;</p>

<p rend="gathalast">Jātarūpasahassañca, puttānaṃdāsi nikkaya’’nti.</p>

<p rend="bodytext">Tattha <hi rend="bold">avākarī</hi>ti adāsi. <hi rend="bold">Nikkaya</hi>nti agghassa mūlaṃ.</p>

<p rend="bodytext">Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi, sattabhūmikañca pāsādaṃ, brāhmaṇassa parivāro mahā ahosi. So dhanaṃ paṭisāmetvā pāsādaṃ abhiruyha sādurasabhojanaṃ bhuñjitvā mahāsayane nipajji. Kumāre sīsaṃ nahāpetvā bhojetvā alaṅkaritvā ekaṃ ayyako, ekaṃ ayyikāti dvepi ucchaṅge upavesesuṃ. Tamatthaṃ pakāsento satthā āha –</p>

<p rend="hangnum" n="22:2327"><hi rend="paranum">22:2327</hi><hi rend="dot">.</hi></p>

<p rend="gatha1"> ‘‘Nikkiṇitvā nahāpetvā, bhojayitvāna dārake;</p>

<p rend="gathalast">Samalaṅkaritvā bhaṇḍena, ucchaṅge upavesayuṃ.</p>

<p rend="hangnum" n="22:2328"><hi rend="paranum">22:2328</hi><hi rend="dot">.</hi></p>

<p rend="gatha1"> ‘‘Sīsaṃ <pb ed="V" n="7.0359" /><pb ed="M" n="7.0366" /> nhāte <pb ed="P" n="6.0578" /> sucivatthe, sabbābharaṇabhūsite;</p>

<p rend="gathalast">Rājā aṅke karitvāna, ayyako paripucchatha.</p>

<p rend="hangnum" n="22:2329"><hi rend="paranum">22:2329</hi><hi rend="dot">.</hi></p>

<p rend="gatha1"> ‘‘Kuṇḍale ghusite māle, sabbābharaṇabhūsite;</p>

<p rend="gathalast">Rājā aṅke karitvāna, idaṃ vacanamabravi.</p>

<p rend="hangnum" n="22:2330"><hi rend="paranum">22:2330</hi><hi rend="dot">.</hi></p>

<p rend="gatha1"> ‘‘Kacci ubho arogā te, jāli mātāpitā tava;</p>

<p rend="gathalast">Kacci uñchena yāpenti, kacci mūlaphalā bahū.</p>

<p rend="hangnum" n="22:2331"><hi rend="paranum">22:2331</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Tattha <hi rend="bold">kuṇḍale</hi>ti kuṇḍalāni pilandhāpetvā. <hi rend="bold">Ghusite</hi>ti ugghosite manoramaṃ ravaṃ ravante. <hi rend="bold">Māle</hi>ti pupphāni pilandhāpetvā. <hi rend="bold">Aṅke karitvānā</hi>ti jālikumāraṃ aṅke nisīdāpetvā.</p>

<p rend="bodytext">Kumāro āha –</p>

<p rend="hangnum" n="22:2332"><hi rend="paranum">22:2332</hi><hi rend="dot">.</hi></p>

<p rend="gatha1"> ‘‘Atho ubho arogā me, deva mātāpitā mama;</p>

<p rend="gathalast">Atho uñchena yāpenti, atho mūlaphalā bahū.</p>

<p rend="hangnum" n="22:2333"><hi rend="paranum">22:2333</hi><hi rend="dot">.</hi></p>

<p rend="gatha1"> ‘‘Atho ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, hiṃsā nesaṃ na vijjati.</p>

<p rend="hangnum" n="22:2334"><hi rend="paranum">22:2334</hi><hi rend="dot">.</hi></p>

<p rend="gatha1"> ‘‘Khaṇantālukalambāni, bilāni takkalāni ca;</p>

<p rend="gathalast">Kolaṃ bhallātakaṃ bellaṃ, sā no āhatva posati.</p>

<p rend="hangnum" n="22:2335"><hi rend="paranum">22:2335</hi><hi rend="dot">.</hi></p>

<p rend="gatha1"> ‘‘Yañceva sā āharati, vanamūlaphalahāriyā;</p>

<p rend="gathalast">Taṃ no sabbe samāgantvā, rattiṃ bhuñjāma no divā.</p>

<p rend="hangnum" n="22:2336"><hi rend="paranum">22:2336</hi><hi rend="dot">.</hi></p>

<p rend="gatha1"> ‘‘Ammāva <pb ed="V" n="7.0360" /> no kisā paṇḍu, āharantī dumapphalaṃ;</p>

<p rend="gathalast">Vātātapena sukhumālī, padumaṃ hatthagatāmiva.</p>

<p rend="hangnum" n="22:2337"><hi rend="paranum">22:2337</hi><hi rend="dot">.</hi></p>

<p rend="gatha1"> ‘‘Ammāya patanū kesā, vicarantyā brahāvane;</p>

<p rend="gathalast">Vane vāḷamigākiṇṇe, khaggadīpinisevite.</p>

<p rend="hangnum" n="22:2338"><hi rend="paranum">22:2338</hi><hi rend="dot">.</hi></p>

<p rend="gatha1"> ‘‘Kesesu <pb ed="M" n="7.0367" /> jaṭaṃ bandhitvā, kacche jallamadhārayi;</p>

<p rend="gathalast">Cammavāsī chamā seti, jātavedaṃ namassatī’’ti.</p>

<p rend="bodytext">Tattha <hi rend="bold">khaṇantālukalambānī</hi>ti khaṇantī ālūni ca kalambāni ca. Iminā mātāpitūnaṃ kicchajīvikaṃ vaṇṇeti. <hi rend="bold">Taṃ no</hi>ti ettha <hi rend="bold">no</hi>ti nipātamattaṃ. <hi rend="bold">Padumaṃ hatthagatāmivā</hi>ti hatthena parimadditaṃ padumaṃ viya jātā. <hi rend="bold">Patanū kesā</hi>ti deva, ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā. <hi rend="bold">Jallamadhārayī</hi>ti ubhohi kacchehi jallaṃ dhāreti, kiliṭṭhavesena vicaratīti.</p>

<p rend="bodytext">So evaṃ mātu dukkhitabhāvaṃ kathetvā ayyakaṃ codento imaṃ gāthamāha –</p>

<p rend="hangnum" n="22:2339"><hi rend="paranum">22:2339</hi><hi rend="dot">.</hi></p>

<p rend="gatha1"> ‘‘Puttā piyā manussānaṃ, lokasmiṃ udapajjisuṃ;</p>

<p rend="gathalast">Na hi nūnamhākaṃ ayyassa, putte sneho ajāyathā’’ti.</p>

<p rend="bodytext">Tattha <pb ed="P" n="6.0579" /><hi rend="bold">udapajjisu</hi>nti uppajjiṃsu.</p>

<p rend="bodytext">Tato rājā attano dosaṃ āvikaronto āha –</p>

<p rend="hangnum" n="22:2340"><hi rend="paranum">22:2340</hi><hi rend="dot">.</hi></p>

<p rend="gatha1"> ‘‘Dukkaṭañca hi no putta, bhūnahaccaṃ kataṃ mayā;</p>

<p rend="gathalast">Yohaṃ sivīnaṃ vacanā, pabbājesimadūsakaṃ.</p>

<p rend="hangnum" n="22:2341"><hi rend="paranum">22:2341</hi><hi rend="dot">.</hi></p>

<p rend="gatha1"> ‘‘Yaṃ me kiñci idha atthi, dhanaṃ dhaññañca vijjati;</p>

<p rend="gathalast">Etu vessantaro rājā, siviraṭṭhe pasāsatū’’ti.</p>

<p rend="bodytext">Tattha <pb ed="V" n="7.0361" /><hi rend="bold">puttā</hi>ti putta jāli etaṃ amhākaṃ dukkaṭaṃ. <hi rend="bold">Bhūnahacca</hi>nti vuḍḍhighātakammaṃ. <hi rend="bold">Yaṃ me kiñcī</hi>ti tāta, yaṃ me kiñci idha atthi, sabbaṃ te pitu demi. <hi rend="bold">Siviraṭṭhe pasāsatū</hi>ti imasmiṃ nagare so rājā hutvā pasāsatūti.</p>

<p rend="bodytext">Kumāro āha –</p>

<p rend="hangnum" n="22:2342"><hi rend="paranum">22:2342</hi><hi rend="dot">.</hi></p>

<p rend="gatha1"> ‘‘Na deva mayhaṃ vacanā, ehiti sivisuttamo;</p>

<p rend="gathalast">Sayameva devo gantvā, siñca bhogehi atraja’’nti.</p>

<p rend="bodytext">Tattha <hi rend="bold">sivisuttamo</hi>ti siviseṭṭho vessantaro. <hi rend="bold">Siñcā</hi>ti mahāmegho viya vuṭṭhiyā bhogehi abhisiñca.</p>

<p rend="hangnum" n="22:2343"><hi rend="paranum">22:2343</hi><hi rend="dot">.</hi></p>

<p rend="gatha1"> ‘‘Tato <pb ed="M" n="7.0368" /> senāpatiṃ rājā, sañjayo ajjhabhāsatha;</p>

<p rend="gatha2">Hatthī assā rathā pattī, senā sannāhayantu naṃ;</p>

<p rend="gathalast">Negamā ca maṃ anventu, brāhmaṇā ca purohitā.</p>

<p rend="hangnum" n="22:2344"><hi rend="paranum">22:2344</hi><hi rend="dot">.</hi></p>

<p rend="gatha1"> ‘‘Tato saṭṭhisahassāni, yodhino cārudassanā;</p>

<p rend="gathalast">Khippamāyantu sannaddhā, nānāvaṇṇehilaṅkatā.</p>

<p rend="hangnum" n="22:2345"><hi rend="paranum">22:2345</hi><hi rend="dot">.</hi></p>

<p rend="gatha1"> ‘‘Nīlavatthadharā neke, pītāneke nivāsitā;</p>

<p rend="gatha2">Aññe lohitauṇhīsā, suddhāneke nivāsitā;</p>

<p rend="gathalast">Khippamāyantu sannaddhā, nānāvaṇṇehilaṅkatā.</p>

<p rend="hangnum" n="22:2346"><hi rend="paranum">22:2346</hi><hi rend="dot">.</hi></p>

<p rend="gatha1"> ‘‘Himavā yathā gandhadharo, pabbato gandhamādano;</p>

<p rend="gathalast">Nānārukkhehi sañchanno, mahābhūtagaṇālayo.</p>

<p rend="hangnum" n="22:2347"><hi rend="paranum">22:2347</hi><hi rend="dot">.</hi></p>

<p rend="gatha1"> ‘‘Osadhehi ca dibbehi, disā bhāti pavāti ca;</p>

<p rend="gathalast">Khippamāyantu sannaddhā, disā bhantu pavantu ca.</p>

<p rend="hangnum" n="22:2348"><hi rend="paranum">22:2348</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0362" /> nāgasahassāni, yojayantu catuddasa;</p>

<p rend="gathalast">Suvaṇṇakacchā mātaṅgā, hemakappanavāsasā.</p>

<p rend="hangnum" n="22:2349"><hi rend="paranum">22:2349</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, tomaraṅkusapāṇibhi;</p>

<p rend="gathalast">Khippamāyantu sannaddhā, hatthikkhandhehi dassitā.</p>

<p rend="hangnum" n="22:2350"><hi rend="paranum">22:2350</hi><hi rend="dot">.</hi></p>

<p rend="gatha1"> ‘‘Tato assasahassāni, yojayantu catuddasa;</p>

<p rend="gathalast">Ājānīyāva jātiyā, sindhavā sīghavāhanā.</p>

<p rend="hangnum" n="22:2351"><hi rend="paranum">22:2351</hi><hi rend="dot">.</hi></p>

<p rend="gatha1"> ‘‘Ārūḷhā gāmaṇīyehi, illiyācāpadhāribhi;</p>

<p rend="gathalast">Khippamāyantu sannaddhā, assapiṭṭhehīlaṅkatā.</p>

<p rend="hangnum" n="22:2352"><hi rend="paranum">22:2352</hi><hi rend="dot">.</hi></p>

<p rend="gatha1"> ‘‘Tato <pb ed="P" n="6.0580" /> rathasahassāni, yojayantu catuddasa;</p>

<p rend="gathalast">Ayosukatanemiyo, suvaṇṇacitapakkhare.</p>

<p rend="hangnum" n="22:2353"><hi rend="paranum">22:2353</hi><hi rend="dot">.</hi></p>

<p rend="gatha1"> ‘‘Āropentu dhaje tattha, cammāni kavacāni ca;</p>

<p rend="gatha2">Vippālentu ca cāpāni, daḷhadhammā pahārino;</p>

<p rend="gathalast">Khippamāyantu sannaddhā, rathesu rathajīvino’’ti.</p>

<p rend="bodytext">Tattha <pb ed="M" n="7.0369" /><hi rend="bold">sannāhayantuna</hi>nti sannayhantu. <hi rend="bold">Saṭṭhisahassānī</hi>ti mama puttena sahajātā saṭṭhisahassā amaccā. <hi rend="bold">Nīlavatthadharā neke</hi>ti eke nīlavatthanivāsitā hutvā āyantu. <hi rend="bold">Mahābhūtagaṇālayo</hi>ti bahuyakkhagaṇānaṃ ālayo. <hi rend="bold">Disā bhantu pavantu cā</hi>ti vuttappakāro himavā viya ābharaṇavilepanādīhi obhāsentu ceva pavāyantu ca. <hi rend="bold">Hatthikkhandhehī</hi>ti te hatthigāmaṇino hatthikkhandhehi khippamāyantu. <hi rend="bold">Dassitā</hi>ti dassitavibhūsanā. <hi rend="bold">Ayosukatanemiyo</hi>ti ayena suṭṭhu parikkhittanemiyo. <hi rend="bold">Suvaṇṇacitapakkhare</hi>ti suvaṇṇena khacitapakkhare. Evarūpe cuddasa sahasse rathe yojayantūti vadati. <hi rend="bold">Vippālentū</hi>ti āropentu.</p>

<p rend="bodytext">Evaṃ rājā senaṅgaṃ vicāretvā ‘‘puttassa me jetuttaranagarato yāva vaṅkapabbatā aṭṭhusabhavitthāraṃ āgamanamaggaṃ samatalaṃ katvā maggālaṅkāratthāya idañcidañca karothā’’ti āṇāpento āha –</p>

<p rend="hangnum" n="22:2354"><hi rend="paranum">22:2354</hi><hi rend="dot">.</hi></p>

<p rend="gatha1"> ‘‘Lājā <pb ed="V" n="7.0363" /> olopiyā pupphā, mālāgandhavilepanā;</p>

<p rend="gathalast">Agghiyāni ca tiṭṭhantu, yena maggena ehiti.</p>

<p rend="hangnum" n="22:2355"><hi rend="paranum">22:2355</hi><hi rend="dot">.</hi></p>

<p rend="gatha1"> ‘‘Gāme gāme sataṃ kumbhā, merayassa surāya ca;</p>

<p rend="gathalast">Maggamhi patitiṭṭhantu, yena maggena ehiti.</p>

<p rend="hangnum" n="22:2356"><hi rend="paranum">22:2356</hi><hi rend="dot">.</hi></p>

<p rend="gatha1"> ‘‘Maṃsā pūvā saṅkuliyo, kummāsā macchasaṃyutā;</p>

<p rend="gathalast">Maggamhi patitiṭṭhantu, yena maggena ehiti.</p>

<p rend="hangnum" n="22:2357"><hi rend="paranum">22:2357</hi><hi rend="dot">.</hi></p>

<p rend="gatha1"> ‘‘Sappi telaṃ dadhi khīraṃ, kaṅgubījā bahū surā;</p>

<p rend="gathalast">Maggamhi patitiṭṭhantu, yena maggena ehiti.</p>

<p rend="hangnum" n="22:2358"><hi rend="paranum">22:2358</hi><hi rend="dot">.</hi></p>

<p rend="gatha1"> ‘‘Āḷārikā ca sūdā ca, naṭanaṭṭakagāyino;</p>

<p rend="gathalast">Pāṇissarā kumbhathūṇiyo, mandakā sokajjhāyikā.</p>

<p rend="hangnum" n="22:2359"><hi rend="paranum">22:2359</hi><hi rend="dot">.</hi></p>

<p rend="gatha1"> ‘‘Āhaññantu sabbavīṇā, bheriyo dindimāni ca;</p>

<p rend="gathalast">Kharamukhāni dhamentu, nadantu ekapokkharā.</p>

<p rend="hangnum" n="22:2360"><hi rend="paranum">22:2360</hi><hi rend="dot">.</hi></p>

<p rend="gatha1"> ‘‘Mudiṅgā paṇavā saṅkhā, godhā parivadentikā;</p>

<p rend="gathalast">Dindimāni ca haññantu, kutumpadindimāni cā’’ti.</p>

<p rend="bodytext">Tattha <pb ed="M" n="7.0370" /><hi rend="bold">lājā olopiyā pupphā</hi>ti lājehi saddhiṃ lājapañcamakāni pupphāni okirantānaṃ okiraṇapupphāni paṭiyādethāti āṇāpeti. <hi rend="bold">Mālāgandhavilepanā</hi>ti maggavitāne olambakamālā <pb ed="P" n="6.0581" /> ceva gandhavilepanāni ca. <hi rend="bold">Agghiyāni cā</hi>ti pupphaagghiyāni ceva ratanaagghiyāni ca yena maggena mama putto ehiti, tattha tiṭṭhantu. <hi rend="bold">Gāme gāme</hi>ti gāmadvāre gāmadvāre. <hi rend="bold">Patitiṭṭhantū</hi>ti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu. <hi rend="bold">Macchasaṃyutā</hi>ti macchehi saṃyuttā. <hi rend="bold">Kaṅgubījā</hi>ti kaṅgupiṭṭhamayā. <hi rend="bold">Mandakā</hi>ti mandakagāyino. <hi rend="bold">Sokajjhāyikā</hi>ti māyākārā, aññepi vā ye keci uppannasokaharaṇasamatthā sokajjhāyikāti vuccanti, socante jane attano vaṃsaghosaparamparānaṃ nacce kate nissoke katvā sayāpakāti attho. <hi rend="bold">Kharamukhānī</hi>ti sāmuddikamahāmukhasaṅkhā. <hi rend="bold">Saṅkhā</hi>ti dakkhiṇāvaṭṭā muṭṭhisaṅkhā <pb ed="V" n="7.0364" />, nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.</p>

<p rend="bodytext">Evaṃ rājā maggālaṅkārāni vicāresi. Jūjakopi pamāṇātikkantaṃ bhuñjitvā jīrāpetuṃ asakkonto tattheva kālamakāsi. Rājā tassa sarīrakiccaṃ kārāpetvā ‘‘nagare koci brāhmaṇassa ñātako atthi, idaṃ gaṇhātū’’ti bheriṃ carāpesi. Na kañcissa ñātakaṃ passi, dhanaṃ puna raññoyeva ahosi. Atha sattame divase sabbā senā sannipati. Atha rājā mahantena parivārena jāliṃ magganāyakaṃ katvā nikkhami. Tamatthaṃ pakāsento satthā āha –</p>

<p rend="hangnum" n="22:2361"><hi rend="paranum">22:2361</hi><hi rend="dot">.</hi></p>

<p rend="gatha1"> ‘‘Sā senā mahatī āsi, uyyuttā sivivāhinī;</p>

<p rend="gathalast">Jālinā magganāyena, vaṅkaṃ pāyāsi pabbataṃ.</p>

<p rend="hangnum" n="22:2362"><hi rend="paranum">22:2362</hi><hi rend="dot">.</hi></p>

<p rend="gatha1"> ‘‘Koñcaṃ nadati mātaṅgo, kuñjaro saṭṭhihāyano;</p>

<p rend="gathalast">Kacchāya baddhamānāya, koñcaṃ nadati vāraṇo.</p>

<p rend="hangnum" n="22:2363"><hi rend="paranum">22:2363</hi><hi rend="dot">.</hi></p>

<p rend="gatha1"> ‘‘Ājānīyā <pb ed="M" n="7.0371" /> hasiyanti, nemighoso ajāyatha;</p>

<p rend="gathalast">Abbhaṃ rajo acchādesi, uyyuttā sivivāhinī.</p>

<p rend="hangnum" n="22:2364"><hi rend="paranum">22:2364</hi><hi rend="dot">.</hi></p>

<p rend="gatha1"> ‘‘Sā senā mahatī āsi, uyyuttā hārahārinī;</p>

<p rend="gathalast">Jālinā magganāyena, vaṅkaṃ pāyāsi pabbataṃ.</p>

<p rend="hangnum" n="22:2365"><hi rend="paranum">22:2365</hi><hi rend="dot">.</hi></p>

<p rend="gatha1"> ‘‘Te pāviṃsu brahāraññaṃ, bahusākhaṃ mahodakaṃ;</p>

<p rend="gathalast">Puppharukkhehi sañchannaṃ, phalarukkhehi cūbhayaṃ.</p>

<p rend="hangnum" n="22:2366"><hi rend="paranum">22:2366</hi><hi rend="dot">.</hi></p>

<p rend="gatha1"> ‘‘Tattha bindussarā vaggū, nānāvaṇṇā bahū dijā;</p>

<p rend="gathalast">Kūjantamupakūjanti, utusampupphite dume.</p>

<p rend="hangnum" n="22:2367"><hi rend="paranum">22:2367</hi><hi rend="dot">.</hi></p>

<p rend="gatha1"> ‘‘Te gantvā dīghamaddhānaṃ, ahorattānamaccaye;</p>

<p rend="gathalast">Padesaṃ taṃ upāgacchuṃ, yattha vessantaro ahū’’ti.</p>

<p rend="bodytext">Tattha <pb ed="V" n="7.0365" /><hi rend="bold">mahatī</hi>ti dvādasaakkhobhaṇisaṅkhātā senā. <hi rend="bold">Uyyuttā</hi>ti payātā. <hi rend="bold">Koñcaṃ nadatī</hi>ti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa adaṃsu. So hatthī ‘‘sāmikaṃ vata passituṃ labhissāmī’’ti tuṭṭho koñcanādamakāsi. Taṃ sandhāyetaṃ vuttaṃ. <hi rend="bold">Kacchāyā</hi>ti suvaṇṇakacchāya baddhamānāyapi tussitvā koñcaṃ nadati. <hi rend="bold">Hasiyantī</hi>ti hasasaddamakaṃsu <pb ed="P" n="6.0582" />. <hi rend="bold">Hārahārinī</hi>ti haritabbaharaṇasamatthā. <hi rend="bold">Pāviṃsū</hi>ti pavisiṃsu. <hi rend="bold">Bahusākha</hi>nti bahurukkhasākhaṃ. <hi rend="bold">Dīghamaddhāna</hi>nti saṭṭhiyojanamaggaṃ. <hi rend="bold">Upāgacchu</hi>nti yattha vessantaro ahosi, taṃ padesaṃ upagatāti.</p>

<p rend="centre">Mahārājapabbavaṇṇanā niṭṭhitā.</p>

<p rend="subhead">Chakhattiyakammavaṇṇanā</p>

<p rend="bodytext">Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi. Hatthiādīnaṃ saddo mahā ahosi. Atha mahāsatto taṃ saddaṃ sutvā ‘‘kiṃ nu kho me paccāmittā <pb ed="M" n="7.0372" /> mama pitaraṃ ghātetvā mamatthāya āgatā’’ti maraṇabhayabhīto maddiṃ ādāya pabbataṃ āruyha senaṃ olokesi. Tamatthaṃ pakāsento satthā āha –</p>

<p rend="hangnum" n="22:2368"><hi rend="paranum">22:2368</hi><hi rend="dot">.</hi></p>

<p rend="gatha1"> ‘‘Tesaṃ sutvāna nigghosaṃ, bhīto vessantaro ahu;</p>

<p rend="gathalast">Pabbataṃ abhiruhitvā, bhīto senaṃ udikkhati.</p>

<p rend="hangnum" n="22:2369"><hi rend="paranum">22:2369</hi><hi rend="dot">.</hi></p>

<p rend="gatha1"> ‘‘Iṅgha maddi nisāmehi, nigghoso yādiso vane;</p>

<p rend="gathalast">Ājānīyā hasiyanti, dhajaggāni ca dissare.</p>

<p rend="hangnum" n="22:2370"><hi rend="paranum">22:2370</hi><hi rend="dot">.</hi></p>

<p rend="gatha1"> ‘‘Ime nūna araññasmiṃ, migasaṅghāni luddakā;</p>

<p rend="gatha2">Vāgurāhi parikkhippa, sobbhaṃ pātetvā tāvade;</p>

<p rend="gathalast">Vikkosamānā tibbāhi, hanti nesaṃ varaṃ varaṃ.</p>

<p rend="hangnum" n="22:2371"><hi rend="paranum">22:2371</hi><hi rend="dot">.</hi></p>

<p rend="gatha1"> ‘‘Yathā mayaṃ adūsakā, araññe avaruddhakā;</p>

<p rend="gathalast">Amittahatthattaṃ gatā, passa dubbalaghātaka’’nti.</p>

<p rend="bodytext">Tattha <pb ed="V" n="7.0366" /><hi rend="bold">iṅghā</hi>ti codanatthe nipāto. <hi rend="bold">Nisāmehī</hi>ti sakasenā vā parasenā vāti olokehi upadhārehi. ‘‘Ime nūna araññasmi’’ntiādīnaṃ aḍḍhateyyagāthānaṃ evamatthasambandho veditabbo ‘‘maddi yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṃ migānaṃ varaṃ varaṃ thūlaṃ thūlaṃ hananti, ime ca nūna tatheva amhe asabbhāhi vācāhi vikkosamānā tibbāti sattīhi hanissanti, mayañca adūsakā araññe avaruddhakā raṭṭhā pabbājitā vane vasāma, evaṃ santepi amittānaṃ hatthattaṃ gatā, passa dubbalaghātaka’’nti. Evaṃ so maraṇabhayena paridevi.</p>

<p rend="bodytext">Sā tassa vacanaṃ sutvā senaṃ oloketvā ‘‘sakasenāya bhavitabba’’nti mahāsattaṃ assāsentī imaṃ gāthamāha –</p>

<p rend="hangnum" n="22:2372"><hi rend="paranum">22:2372</hi><hi rend="dot">.</hi></p>

<p rend="gatha1"> ‘‘Amittā <pb ed="P" n="6.0583" /> nappasāheyyuṃ, aggīva udakaṇṇave;</p>

<p rend="gathalast">Tadeva tvaṃ vicintehi, api sotthi ito siyā’’ti.</p>

<p rend="bodytext">Tattha <hi rend="bold">aggīva udakaṇṇave</hi>ti yathā tiṇukkādīnaṃ vasena upanīto aggi aṇṇavasaṅkhātāni puthulagambhīrāni udakāni nappasahati, tāpetuṃ na sakkoti <pb ed="M" n="7.0373" />, tathā taṃ amittā nappasaheyyuṃ nābhibhavissanti. <hi rend="bold">Tadevā</hi>ti yaṃ sakkena tuyhaṃ varaṃ datvā ‘‘mahārāja, na cirasseva te pitā ehitī’’ti vuttaṃ, tadeva tvaṃ vicintehi, api nāma ito balakāyato amhākaṃ sotthi siyāti mahāsattaṃ assāsesi.</p>

<p rend="bodytext">Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṃ pakāsento satthā āha –</p>

<p rend="hangnum" n="22:2373"><hi rend="paranum">22:2373</hi><hi rend="dot">.</hi></p>

<p rend="gatha1"> ‘‘Tato vessantaro rājā, orohitvāna pabbatā;</p>

<p rend="gathalast">Nisīdi paṇṇasālāyaṃ, daḷhaṃ katvāna mānasa’’nti.</p>

<p rend="bodytext">Tattha <hi rend="bold">daḷhaṃ katvāna mānasa</hi>nti mayaṃ pabbajitā nāma, amhākaṃ ko kiṃ karissatīti thiraṃ hadayaṃ katvā nisīdi.</p>

<p rend="bodytext">Tasmiṃ <pb ed="V" n="7.0367" /> khaṇe sañjayo rājā deviṃ āmantetvā – ‘‘bhadde, phussati amhesu sabbesu ekato gatesu soko mahā bhavissati, paṭhamaṃ tāva ahaṃ gacchāmi, tato ‘idāni sokaṃ vinodetvā nisinnā bhavissantī’ti sallakkhetvā tvaṃ mahantena parivārena āgaccheyyāsi. Atha thokaṃ kālaṃ vītināmetvā jālikaṇhājinā pacchato āgacchantū’’ti vatvā rathaṃ nivattāpetvā āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato oruyha puttassa santikaṃ agamāsi. Tamatthaṃ pakāsento satthā āha –</p>

<p rend="hangnum" n="22:2374"><hi rend="paranum">22:2374</hi><hi rend="dot">.</hi></p>

<p rend="gatha1"> ‘‘Nivattayitvāna rathaṃ, vuṭṭhapetvāna seniyo;</p>

<p rend="gathalast">Ekaṃ araññe viharantaṃ, pitā puttaṃ upāgami.</p>

<p rend="hangnum" n="22:2375"><hi rend="paranum">22:2375</hi><hi rend="dot">.</hi></p>

<p rend="gatha1"> ‘‘Hatthikkhandhato oruyha, ekaṃso pañjalīkato;</p>

<p rend="gathalast">Parikiṇṇo amaccehi, puttaṃ siñcitumāgami.</p>

<p rend="hangnum" n="22:2376"><hi rend="paranum">22:2376</hi><hi rend="dot">.</hi></p>

<p rend="gatha1"> ‘‘Tatthaddasa kumāraṃ so, rammarūpaṃ samāhitaṃ;</p>

<p rend="gathalast">Nisinnaṃ paṇṇasālāyaṃ, jhāyantaṃ akutobhaya’’nti.</p>

<p rend="bodytext">Tattha <pb ed="M" n="7.0374" /><hi rend="bold">vuṭṭhapetvāna seniyo</hi>ti ārakkhatthāya balakāye ṭhapetvā. <hi rend="bold">Ekaṃso</hi>ti ekaṃsakatauttarāsaṅgo. <hi rend="bold">Siñcitumāgamī</hi>ti rajje abhisiñcituṃ upāgami. <hi rend="bold">Rammarūpa</hi>nti anañjitaṃ amaṇḍitaṃ.</p>

<p rend="hangnum" n="22:2377"><hi rend="paranum">22:2377</hi><hi rend="dot">.</hi></p>

<p rend="gatha1"> ‘‘Tañca <pb ed="P" n="6.0584" /> disvāna āyantaṃ, pitaraṃ puttagiddhinaṃ;</p>

<p rend="gathalast">Vessantaro ca maddī ca, paccuggantvā avandisuṃ.</p>

<p rend="hangnum" n="22:2378"><hi rend="paranum">22:2378</hi><hi rend="dot">.</hi></p>

<p rend="gatha1"> ‘‘Maddī ca sirasā pāde, sasurassābhivādayi;</p>

<p rend="gatha2">Maddī ahañhi te deva, pāde vandāmi te suṇhā;</p>

<p rend="gathalast">Te su tattha palissajja, pāṇinā parimajjathā’’ti.</p>

<p rend="bodytext">Tattha <hi rend="bold">pāde vandāmi te suṇhā</hi>ti ahaṃ, deva, tava suṇhā pāde vandāmīti evaṃ vatvā vandi. <hi rend="bold">Te su tatthā</hi>ti te ubhopi jane tasmiṃ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha, piṭṭhiyo nesaṃ parimajji.</p>

<p rend="bodytext">Tato <pb ed="V" n="7.0368" /> roditvā paridevitvā rājā soke parinibbute tehi saddhiṃ paṭisanthāraṃ karonto āha –</p>

<p rend="hangnum" n="22:2379"><hi rend="paranum">22:2379</hi><hi rend="dot">.</hi></p>

<p rend="gatha1"> ‘‘Kacci vo kusalaṃ putta, kacci putta anāmayaṃ;</p>

<p rend="gathalast">Kacci uñchena yāpetha, kacci mūlaphalā bahū.</p>

<p rend="hangnum" n="22:2380"><hi rend="paranum">22:2380</hi><hi rend="dot">.</hi></p>

<p rend="gatha1"> ‘‘Kacci ḍaṃsā makasā ca, appameva sarīsapā;</p>

<p rend="gathalast">Vane vāḷamigākiṇṇe, kacci hiṃsā na vijjatī’’ti.</p>

<p rend="bodytext">Pitu vacanaṃ sutvā mahāsatto āha –</p>

<p rend="hangnum" n="22:2381"><hi rend="paranum">22:2381</hi><hi rend="dot">.</hi></p>

<p rend="gatha1"> ‘‘Atthi no jīvikā deva, sā ca yādisakīdisā;</p>

<p rend="gathalast">Kasirā jīvikā homa, uñchācariyāya jīvitaṃ.</p>

<p rend="hangnum" n="22:2382"><hi rend="paranum">22:2382</hi><hi rend="dot">.</hi></p>

<p rend="gatha1"> ‘‘Aniddhinaṃ mahārāja, dametassaṃva sārathi;</p>

<p rend="gathalast">Tyamhā aniddhikā dantā, asamiddhi dameti no.</p>

<p rend="hangnum" n="22:2383"><hi rend="paranum">22:2383</hi><hi rend="dot">.</hi></p>

<p rend="gatha1"> ‘‘Api no kisāni maṃsāni, pitu mātu adassanā;</p>

<p rend="gathalast">Avaruddhānaṃ mahārāja, araññe jīvasokina’’nti.</p>

<p rend="bodytext">Tattha <pb ed="M" n="7.0375" /><hi rend="bold">yādisakīdisā</hi>ti yā vā sā vā, lāmakāti attho. <hi rend="bold">Kasirā jīvikā homā</hi>ti tāta, amhākaṃ uñchācariyāya jīvitaṃ nāma kicchaṃ, dukkhā no jīvikā ahosi. <hi rend="bold">Aniddhina</hi>nti mahārāja, aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti, nibbisevanaṃ karoti, te mayaṃ idha vasantā aniddhikā dantā nibbisevanā katā, asamiddhiyeva no dametīti. ‘‘Dametha no’’tipi pāṭho, damayittha noti attho. <hi rend="bold">Jīvasokina</hi>nti avigatasokānaṃ araññe vasantānaṃ kiṃ nāma amhākaṃ sukhanti vadati.</p>

<p rend="bodytext">Evañca pana vatvā puna puttānaṃ pavattiṃ pucchanto āha –</p>

<p rend="hangnum" n="22:2384"><hi rend="paranum">22:2384</hi><hi rend="dot">.</hi></p>

<p rend="gatha1"> ‘‘Yepi <pb ed="V" n="7.0369" /> te siviseṭṭhassa, dāyādāpattamānasā;</p>

<p rend="gatha2">Jālī kaṇhājinā cubho, brāhmaṇassa vasānugā;</p>

<p rend="gathalast">Accāyikassa luddassa, yo ne gāvova sumbhati.</p>

<p rend="hangnum" n="22:2385"><hi rend="paranum">22:2385</hi><hi rend="dot">.</hi></p>

<p rend="gatha1"> ‘‘Te <pb ed="P" n="6.0585" /> rājaputtiyā putte, yadi jānātha saṃsatha;</p>

<p rend="gathalast">Pariyāpuṇātha no khippaṃ, sappadaṭṭhaṃva māṇava’’nti.</p>

<p rend="bodytext">Tattha <hi rend="bold">dāyādāpattamānasā</hi>ti mahārāja, yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova sumbhati paharati, te rājaputtiyā putte yadi diṭṭhavasena vā sutavasena vā jānātha saṃsatha. <hi rend="bold">Sappadaṭṭhaṃva māṇava</hi>nti visanimmadanatthāya sappadaṭṭhaṃ māṇavaṃ tikicchantā viya khippaṃ no pariyāpuṇātha kathethāti vadati.</p>

<p rend="bodytext">Rājā āha –</p>

<p rend="hangnum" n="22:2386"><hi rend="paranum">22:2386</hi><hi rend="dot">.</hi></p>

<p rend="gatha1"> ‘‘Ubho kumārā nikkītā, jālī kaṇhājinā cubho;</p>

<p rend="gathalast">Brāhmaṇassa dhanaṃ datvā, putta mā bhāyi assasā’’ti.</p>

<p rend="bodytext">Tattha <hi rend="bold">nikkītā</hi>ti nikkayaṃ datvā gahitā.</p>

<p rend="bodytext">Taṃ sutvā mahāsatto paṭiladdhassāso pitarā saddhiṃ paṭisanthāramakāsi –</p>

<p rend="hangnum" n="22:2387"><hi rend="paranum">22:2387</hi><hi rend="dot">.</hi></p>

<p rend="gatha1"> ‘‘Kacci <pb ed="M" n="7.0376" /> nu tāta kusalaṃ, kacci tāta anāmayaṃ;</p>

<p rend="gathalast">Kacci nu tāta me mātu, cakkhu na parihāyatī’’ti.</p>

<p rend="bodytext">Tattha <hi rend="bold">cakkhu na parihāyatī</hi>ti puttasokena rodantiyā cakkhu na parihāyatīti.</p>

<p rend="bodytext">Rājā āha –</p>

<p rend="hangnum" n="22:2388"><hi rend="paranum">22:2388</hi><hi rend="dot">.</hi></p>

<p rend="gatha1"> ‘‘Kusalañceva <pb ed="V" n="7.0370" /> me putta, atho putta anāmayaṃ;</p>

<p rend="gathalast">Atho ca putta te mātu, cakkhu na parihāyatī’’ti.</p>

<p rend="bodytext">Bodhisatto āha –</p>

<p rend="hangnum" n="22:2389"><hi rend="paranum">22:2389</hi><hi rend="dot">.</hi></p>

<p rend="gatha1"> ‘‘Kacci arogaṃ yoggaṃ te, kacci vahati vāhanaṃ;</p>

<p rend="gathalast">Kacci phīto janapado, kacci vuṭṭhi na chijjatī’’ti.</p>

<p rend="bodytext">Tattha <hi rend="bold">vuṭṭhī</hi>ti vuṭṭhidhārā.</p>

<p rend="bodytext">Rājā āha –</p>

<p rend="hangnum" n="22:2390"><hi rend="paranum">22:2390</hi><hi rend="dot">.</hi></p>

<p rend="gatha1"> ‘‘Atho arogaṃ yoggaṃ me, atho vahati vāhanaṃ;</p>

<p rend="gathalast">Atho phīto janapado, atho vuṭṭhi na chijjatī’’ti.</p>

<p rend="bodytext">Evaṃ tesaṃ sallapantānaññeva phussatī devī ‘‘idāni sokaṃ tanukaṃ katvā nisinnā bhavissantī’’ti sallakkhetvā mahāparivārena saddhiṃ puttassa santikaṃ agamāsi. Tamatthaṃ <pb ed="P" n="6.0586" /> pakāsento satthā āha –</p>

<p rend="hangnum" n="22:2391"><hi rend="paranum">22:2391</hi><hi rend="dot">.</hi></p>

<p rend="gatha1"> ‘‘Iccevaṃ mantayantānaṃ, mātā nesaṃ adissatha;</p>

<p rend="gathalast">Rājaputtī giridvāre, pattikā anupāhanā.</p>

<p rend="hangnum" n="22:2392"><hi rend="paranum">22:2392</hi><hi rend="dot">.</hi></p>

<p rend="gatha1"> ‘‘Tañca disvāna āyantiṃ, mātaraṃ puttagiddhiniṃ;</p>

<p rend="gathalast">Vessantaro ca maddī ca, paccuggantvā avandisuṃ.</p>

<p rend="hangnum" n="22:2393"><hi rend="paranum">22:2393</hi><hi rend="dot">.</hi></p>

<p rend="gatha1"> ‘‘Maddī ca sirasā pāde, sassuyā abhivādayi;</p>

<p rend="gathalast">Maddī ahañhi te ayye, pāde vandāmi te suṇhā’’ti.</p>

<p rend="bodytext">Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu. Maddī ca tesaṃ āgamanamaggaṃ olokentīyeva aṭṭhāsi. Sā te sotthinā āgacchante disvā sakabhāvena <pb ed="V" n="7.0371" /> saṇṭhātuṃ <pb ed="M" n="7.0377" /> asakkontī taruṇavacchā viya gāvī paridevamānā tato pāyāsi. Tepi taṃ disvā paridevantā mātarābhimukhāva padhāviṃsu. Tamatthaṃ pakāsento satthā āha –</p>

<p rend="hangnum" n="22:2394"><hi rend="paranum">22:2394</hi><hi rend="dot">.</hi></p>

<p rend="gatha1"> ‘‘Maddiñca puttakā disvā, dūrato sotthimāgatā;</p>

<p rend="gathalast">Kandantā mabhidhāviṃsu, vacchabālāva mātaraṃ.</p>

<p rend="hangnum" n="22:2395"><hi rend="paranum">22:2395</hi><hi rend="dot">.</hi></p>

<p rend="gatha1"> ‘‘Maddī ca puttake disvā, dūrato sotthimāgate;</p>

<p rend="gathalast">Vāruṇīva pavedhentī, thanadhārābhisiñcathā’’ti.</p>

<p rend="bodytext">Tattha <hi rend="bold">kandantā mabhidhāviṃsū</hi>ti kandantā abhidhāviṃsu. <hi rend="bold">Vāruṇīvā</hi>ti yakkhāviṭṭhā ikkhaṇikā viya pavedhamānā thanadhārā abhisiñcathāti.</p>

<p rend="bodytext">Sā kira mahāsaddena paridevitvā kampamānā visaññī hutvā dīghato pathaviyaṃ pati. Kumārāpi vegenāgantvā visaññino hutvā mātu upariyeva patiṃsu. Tasmiṃ khaṇe tassā dvīhi thanehi dve khīradhārā nikkhamitvā tesaṃ mukheyeva pavisiṃsu. Sace kira ettako assāso nābhavissa, dve kumārā sukkhahadayā hutvā addhā nassissanti. Vessantaropi piyaputte disvā sokaṃ sandhāretuṃ asakkonto visaññī hutvā tattheva pati. Mātāpitaropissa visaññino hutvā tattheva patiṃsu, tathā sahajātā saṭṭhisahassā amaccā. Taṃ kāruññaṃ passantesu ekopi sakabhāvena saṇṭhātuṃ nāsakkhi. Sakalaṃ assamapadaṃ yugantavātena pamadditaṃ viya sālavanaṃ ahosi. Tasmiṃ khaṇe pabbatā nadiṃsu, mahāpathavī kampi, mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṃ.</p>

<p rend="bodytext">Sakko devarājā ‘‘cha khattiyā saparisā visaññino jātā, tesu ekopi uṭṭhāya kassaci sarīre udakaṃ siñcituṃ samattho nāma natthi, ahaṃ dāni imesaṃ pokkharavassaṃ vassāpessāmī’’ti cintetvā chakhattiyasamāgame pokkharavassaṃ vassāpesi. Tattha ye temitukāmā, te tementi, atemitukāmānaṃ upari ekabindumattampi na patati, padumapattato udakaṃ viya nivattitvā gacchati. Iti pokkharavane patitaṃ <pb ed="M" n="7.0378" /> vassaṃ viya taṃ vassaṃ ahosi. Cha khattiyā <pb ed="P" n="6.0587" /> assāsaṃ paṭilabhiṃsu. Mahājano tampi disvā ‘‘aho acchariyaṃ, aho abbhutaṃ evarūpe ñātisamāgame pokkharavassaṃ vassi, mahāpathavī kampī’’ti acchariyaṃ pavedesi. Tamatthaṃ pakāsento satthā āha –</p>

<p rend="hangnum" n="22:2396"><hi rend="paranum">22:2396</hi><hi rend="dot">.</hi></p>

<p rend="gatha1"> ‘‘Samāgatānaṃ <pb ed="V" n="7.0372" /> ñātīnaṃ, mahāghoso ajāyatha;</p>

<p rend="gathalast">Pabbatā samanādiṃsu, mahī pakampitā ahu.</p>

<p rend="hangnum" n="22:2397"><hi rend="paranum">22:2397</hi><hi rend="dot">.</hi></p>

<p rend="gatha1"> ‘‘Vuṭṭhidhāraṃ pavattento, devo pāvassi tāvade;</p>

<p rend="gathalast">Atha vessantaro rājā, ñātīhi samagacchatha.</p>

<p rend="hangnum" n="22:2398"><hi rend="paranum">22:2398</hi><hi rend="dot">.</hi></p>

<p rend="gatha1"> ‘‘Nattāro suṇisā putto, rājā devī ca ekato;</p>

<p rend="gathalast">Yadā samāgatā āsuṃ, tadāsi lomahaṃsanaṃ.</p>

<p rend="hangnum" n="22:2399"><hi rend="paranum">22:2399</hi><hi rend="dot">.</hi></p>

<p rend="gatha1"> ‘‘Pañjalikā tassa yācanti, rodantā bherave vane;</p>

<p rend="gatha2">Vessantarañca maddiñca, sabbe raṭṭhā samāgatā;</p>

<p rend="gathalast">Tvaṃ nosi issaro rājā, rajjaṃ kāretha no ubho’’ti.</p>

<p rend="bodytext">Tattha <hi rend="bold">ghoso</hi>ti kāruññaghoso. <hi rend="bold">Pañjalikā</hi>ti sabbe nāgarā ceva negamā ca jānapadā ca paggahitañjalikā hutvā. <hi rend="bold">Tassa yācantī</hi>ti tassa pādesu patitvā roditvā kanditvā ‘‘deva, tvaṃ no sāmi issaro, pitā te idheva abhisiñcitvā nagaraṃ netukāmo, kulasantakaṃ setacchattaṃ paṭicchathā’’ti yāciṃsu.</p>

<p rend="centre">Chakhattiyakammavaṇṇanā niṭṭhitā.</p>

<p rend="subhead">Nagarakaṇḍavaṇṇanā</p>

<p rend="bodytext">Taṃ sutvā mahāsatto pitarā saddhiṃ sallapanto imaṃ gāthamāha –</p>

<p rend="hangnum" n="22:2400"><hi rend="paranum">22:2400</hi><hi rend="dot">.</hi></p>

<p rend="gatha1"> ‘‘Dhammena rajjaṃ kārentaṃ, raṭṭhā pabbājayittha maṃ;</p>

<p rend="gathalast">Tvañca jānapadā ceva, negamā ca samāgatā’’ti.</p>

<p rend="bodytext">Tato <pb ed="M" n="7.0379" /> rājā puttaṃ attano dosaṃ khamāpento āha –</p>

<p rend="hangnum" n="22:2401"><hi rend="paranum">22:2401</hi><hi rend="dot">.</hi></p>

<p rend="gatha1"> ‘‘Dukkaṭañca <pb ed="V" n="7.0373" /> hi no putta, bhūnahaccaṃ kataṃ mayā;</p>

<p rend="gathalast">Yohaṃ sivīnaṃ vacanā, pabbājesimadūsaka’’nti.</p>

<p rend="bodytext">Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –</p>

<p rend="hangnum" n="22:2402"><hi rend="paranum">22:2402</hi><hi rend="dot">.</hi></p>

<p rend="gatha1"> ‘‘Yena kenaci vaṇṇena, pitu dukkhaṃ udabbahe;</p>

<p rend="gathalast">Mātu bhaginiyā cāpi, api pāṇehi attano’’ti.</p>

<p rend="bodytext">Tattha <hi rend="bold">udabbahe</hi>ti hareyya. <hi rend="bold">Api pāṇehī</hi>ti tāta puttena nāma jīvitaṃ pariccajitvāpi mātāpitūnaṃ sokadukkhaṃ haritabbaṃ, tasmā mama dosaṃ hadaye akatvā mama vacanaṃ karohi, imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.</p>

<p rend="bodytext">Bodhisatto <pb ed="P" n="6.0588" /> rajjaṃ kāretukāmopi ‘‘ettake pana akathite garukaṃ nāma na hotī’’ti kathesi. Mahāsatto ‘‘sādhū’’ti sampaṭicchi. Athassa adhivāsanaṃ viditvā sahajātā saṭṭhisahassā amaccā ‘‘nahānakālo mahārāja, rajojallaṃ pavāhayā’’ti vadiṃsu. Atha ne mahāsatto ‘‘thokaṃ adhivāsethā’’ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ nivāsetvā paṇṇasālato nikkhamitvā ‘‘idaṃ mayā nava māse aḍḍhamāsañca vasantena samaṇadhammassa kataṭṭhānaṃ, pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna’’nti paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi. Athassa kappakādayo kesamassukammādīni kariṃsu. Tamenaṃ sabbābharaṇabhūsitaṃ devarājānamiva virocamānaṃ rajje abhisiñciṃsu. Tena vuttaṃ –</p>

<p rend="hangnum" n="22:2403"><hi rend="paranum">22:2403</hi><hi rend="dot">.</hi></p>

<p rend="gatha1"> ‘‘Tato vessantaro rājā, rajojallaṃ pavāhayi;</p>

<p rend="gathalast">Rajojallaṃ pavāhetvā, saṅkhavaṇṇaṃ adhārayī’’ti.</p>

<p rend="bodytext">Tattha <hi rend="bold">pavāhayī</hi>ti hāresi, hāretvā ca pana rājavesaṃ gaṇhīti attho.</p>

<p rend="bodytext">Athassa yaso mahā ahosi. Olokitaolokitaṭṭhānaṃ kampati, mukhamaṅgalikā mukhamaṅgalāni ghosayiṃsu, sabbatūriyāni paggaṇhiṃsu, mahāsamuddakucchiyaṃ <pb ed="M" n="7.0380" /> meghagajjitaghoso viya tūriyaghoso ahosi. Hatthiratanaṃ alaṅkaritvā upānayiṃsu. So khaggaratanaṃ bandhitvā hatthiratanaṃ <pb ed="V" n="7.0374" /> abhiruhi. Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā parivārayiṃsu, sabbakaññāyo maddidevimpi nahāpetvā alaṅkaritvā abhisiñciṃsu. Sīse ca panassā abhisekaudakaṃ abhisiñcamānā ‘‘vessantaro taṃ pāletū’’tiādīni maṅgalāni vadiṃsu. Tamatthaṃ pakāsento satthā āha –</p>

<p rend="hangnum" n="22:2404"><hi rend="paranum">22:2404</hi><hi rend="dot">.</hi></p>

<p rend="gatha1"> ‘‘Sīsaṃ nhāto sucivattho, sabbābharaṇabhūsito;</p>

<p rend="bodytext">Paccayaṃ nāgamāruyha, khaggaṃ bandhi parantapaṃ.</p>

<p rend="hangnum" n="22:2405"><hi rend="paranum">22:2405</hi><hi rend="dot">.</hi></p>

<p rend="gatha1"> ‘‘Tato saṭṭhisahassāni, yodhino cārudassanā;</p>

<p rend="gathalast">Sahajātā pakiriṃsu, nandayantā rathesabhaṃ.</p>

<p rend="hangnum" n="22:2406"><hi rend="paranum">22:2406</hi><hi rend="dot">.</hi></p>

<p rend="gatha1"> ‘‘Tato <pb ed="P" n="6.0589" /> maddimpi nhāpesuṃ, sivikaññā samāgatā;</p>

<p rend="gatha2">Vessantaro taṃ pāletu, jālī kaṇhājinā cubho;</p>

<p rend="gathalast">Athopi taṃ mahārājā, sañjayo abhirakkhatū’’ti.</p>

<p rend="bodytext">Tattha <hi rend="bold">paccayaṃ nāgamāruyhā</hi>ti taṃ attano jātadivase uppannaṃ hatthināgaṃ. <hi rend="bold">Parantapa</hi>nti amittatāpanaṃ. <hi rend="bold">Pakiriṃsū</hi>ti parivārayiṃsu. <hi rend="bold">Nandayantā</hi>ti tosentā. <hi rend="bold">Sivikaññā</hi>ti sivirañño pajāpatiyo sannipatitvā gandhodakena nhāpesuṃ. <hi rend="bold">Jālī kaṇhājinā cubho</hi>ti ime te puttāpi mātaraṃ rakkhantūti.</p>

<p rend="hangnum" n="22:2407"><hi rend="paranum">22:2407</hi><hi rend="dot">.</hi></p>

<p rend="gatha1"> ‘‘Idañca paccayaṃ laddhā, pubbe saṃklesamattano;</p>

<p rend="gathalast">Ānandiyaṃ ācariṃsu, ramaṇīye giribbaje.</p>

<p rend="hangnum" n="22:2408"><hi rend="paranum">22:2408</hi><hi rend="dot">.</hi></p>

<p rend="gatha1"> ‘‘Idañca paccayaṃ laddhā, pubbe saṃklesamattano;</p>

<p rend="gathalast">Ānandi vittā sumanā, putte saṅgamma lakkhaṇā.</p>

<p rend="hangnum" n="22:2409"><hi rend="paranum">22:2409</hi><hi rend="dot">.</hi></p>

<p rend="gatha1"> ‘‘Idañca paccayaṃ laddhā, pubbe saṃklesamattano;</p>

<p rend="gathalast">Ānandi vittā patītā, saha puttehi lakkhaṇā’’ti.</p>

<p rend="bodytext">Tattha <hi rend="bold">idañca paccayaṃ laddhā</hi>ti bhikkhave, vessantaro maddī ca idañca paccayaṃ laddhā imaṃ patiṭṭhaṃ <pb ed="V" n="7.0375" /> labhitvā, rajje patiṭṭhahitvāti attho. <hi rend="bold">Pubbe</hi>ti ito <pb ed="M" n="7.0381" /> pubbe attano vanavāsasaṃklesañca anussaritvā. <hi rend="bold">Ānandiyaṃ ācariṃsu, ramaṇīye giribbaje</hi>ti ramaṇīye vaṅkagirikucchimhi ‘‘vessantarassa rañño āṇā’’ti kañcanalatāvinaddhaṃ ānandabheriṃ carāpetvā ānandachaṇaṃ ācariṃsu. <hi rend="bold">Ānandi vittā sumanā</hi>ti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho. <hi rend="bold">Patītā</hi>ti somanassā hutvā.</p>

<p rend="bodytext">Evaṃ patītā hutvā ca pana putte āha –</p>

<p rend="hangnum" n="22:2410"><hi rend="paranum">22:2410</hi><hi rend="dot">.</hi></p>

<p rend="gatha1"> ‘‘Ekabhattā pure āsiṃ, niccaṃ thaṇḍilasāyinī;</p>

<p rend="gathalast">Iti metaṃ vataṃ āsi, tumhaṃ kāmā hi puttakā.</p>

<p rend="hangnum" n="22:2411"><hi rend="paranum">22:2411</hi><hi rend="dot">.</hi></p>

<p rend="gatha1"> ‘‘Taṃ me vataṃ samiddhajja, tumhe saṅgamma puttakā;</p>

<p rend="gatha2">Mātujampi taṃ pāletu, pitujampi ca puttaka;</p>

<p rend="gathalast">Athopi taṃ mahārājā, sañjayo abhirakkhatu.</p>

<p rend="hangnum" n="22:2412"><hi rend="paranum">22:2412</hi><hi rend="dot">.</hi></p>

<p rend="gatha1"> ‘‘Yaṃ kiñcitthi kataṃ puññaṃ, mayhañceva pitucca te;</p>

<p rend="gathalast">Sabbena tena kusalena, ajaro amaro bhavā’’ti.</p>

<p rend="bodytext">Tattha <hi rend="bold">tumhaṃ kāmā hi puttakā</hi>ti puttakā ahaṃ tumhākaṃ kāmā tumhe patthayamānā pure tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ, iti me tumhākaṃ kāmā etaṃ vataṃ āsīti vadati. <hi rend="bold">Samiddhajjā</hi>ti taṃ me vataṃ ajja samiddhaṃ. <hi rend="bold">Mātujampi taṃ pāletu, pitujampi ca puttakā</hi>ti puttajāli taṃ mātujātaṃ somanassampi pitujātaṃ somanassampi pāletu, mātāpitūnaṃ santakaṃ puññaṃ taṃ pāletūti attho. Tenevāha <hi rend="bold">‘‘yaṃ kiñcitthi kataṃ puñña’’</hi>nti.</p>

<p rend="bodytext">Phussatīpi <pb ed="P" n="6.0590" /> devī ‘‘ito paṭṭhāya mama suṇhā imāneva vatthāni nivāsetu, imāni ābharaṇāni dhāretū’’ti suvaṇṇasamugge pūretvā pahiṇi. Tamatthaṃ pakāsento satthā āha –</p>

<p rend="hangnum" n="22:2413"><hi rend="paranum">22:2413</hi><hi rend="dot">.</hi></p>

<p rend="gatha1"> ‘‘Kappāsikañca koseyyaṃ, khomakoṭumbarāni ca;</p>

<p rend="gathalast">Sassu suṇhāya pāhesi, yehi maddī asobhatha.</p>

<p rend="hangnum" n="22:2414"><hi rend="paranum">22:2414</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0376" /><pb ed="M" n="7.0382" /> hemañca kāyūraṃ, gīveyyaṃ ratanāmayaṃ;</p>

<p rend="gathalast">Sassu suṇhāya pāhesi, yehi maddī asobhatha.</p>

<p rend="hangnum" n="22:2415"><hi rend="paranum">22:2415</hi><hi rend="dot">.</hi></p>

<p rend="gatha1"> ‘‘Tato hemañca kāyūraṃ, aṅgadaṃ maṇimekhalaṃ;</p>

<p rend="gathalast">Sassu suṇhāya pāhesi, yehi maddī asobhatha.</p>

<p rend="hangnum" n="22:2416"><hi rend="paranum">22:2416</hi><hi rend="dot">.</hi></p>

<p rend="gatha1"> ‘‘Uṇṇataṃ mukhaphullañca, nānāratte ca māṇike;</p>

<p rend="gathalast">Sassu suṇhāya pāhesi, yehi maddī asobhatha.</p>

<p rend="hangnum" n="22:2417"><hi rend="paranum">22:2417</hi><hi rend="dot">.</hi></p>

<p rend="gatha1"> ‘‘Uggatthanaṃ giṅgamakaṃ, mekhalaṃ pāṭipādakaṃ;</p>

<p rend="gathalast">Sassu suṇhāya pāhesi, yehi maddī asobhatha.</p>

<p rend="hangnum" n="22:2418"><hi rend="paranum">22:2418</hi><hi rend="dot">.</hi></p>

<p rend="gatha1"> ‘‘Suttañca suttavajjañca, upanijjhāya seyyasi;</p>

<p rend="gathalast">Asobhatha rājaputtī, devakaññāva nandane.</p>

<p rend="hangnum" n="22:2419"><hi rend="paranum">22:2419</hi><hi rend="dot">.</hi></p>

<p rend="gatha1"> ‘‘Sīsaṃ nhātā sucivatthā, sabbālaṅkārabhūsitā;</p>

<p rend="gathalast">Asobhatha rājaputtī, tāvatiṃseva accharā.</p>

<p rend="hangnum" n="22:2420"><hi rend="paranum">22:2420</hi><hi rend="dot">.</hi></p>

<p rend="gatha1"> ‘‘Kadalīva vātacchupitā, jātā cittalatāvane;</p>

<p rend="gathalast">Antāvaraṇasampannā, rājaputtī asobhatha.</p>

<p rend="hangnum" n="22:2421"><hi rend="paranum">22:2421</hi><hi rend="dot">.</hi></p>

<p rend="gatha1"> ‘‘Sakuṇī mānusinīva, jātā cittapattā patī;</p>

<p rend="gathalast">Nigrodhapakkabimboṭṭhī, rājaputtī asobhathā’’ti.</p>

<p rend="bodytext">Tattha <hi rend="bold">hemañca kāyūra</hi>nti suvaṇṇamayaṃ vanakhajjūriphalasaṇṭhānaṃ gīvāpasādhanameva. <hi rend="bold">Ratanamaya</hi>nti aparampi ratanamayaṃ gīveyyaṃ. <hi rend="bold">Aṅgadaṃ maṇimekhala</hi>nti aṅgadābharaṇañca maṇimayamekhalañca. <hi rend="bold">Uṇṇata</hi>nti ekaṃ nalāṭapasādhanaṃ. <hi rend="bold">Mukhaphulla</hi>nti nalāṭante tilakamālābharaṇaṃ. <hi rend="bold">Nānāratte</hi>ti nānāvaṇṇe. <hi rend="bold">Māṇike</hi>ti maṇimaye. <hi rend="bold">Uggatthanaṃ giṅgamaka</hi>nti etānipi dve ābharaṇāni. <hi rend="bold">Mekhala</hi>nti suvaṇṇarajatamayaṃ mekhalaṃ. <hi rend="bold">Pāṭipādaka</hi>nti pādapasādhanaṃ. <hi rend="bold">Suttañca suttavajjaṃ cā</hi>ti suttārūḷhañca asuttārūḷhañca pasādhanaṃ. Pāḷiyaṃ pana ‘‘suppañca suppavajjañcā’’ti <pb ed="V" n="7.0377" /> likhitaṃ. <hi rend="bold">Upanijjhāya seyyasī</hi>ti etaṃ suttārūḷhañca asuttārūḷhañca ābharaṇaṃ taṃ taṃ ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane asobhatha. <hi rend="bold">Vātacchupitā</hi>ti cittalatāvane jātā vātasamphuṭṭhā suvaṇṇakadalī viya taṃ divasaṃ sā vijambhamānā asobhatha <pb ed="M" n="7.0383" />. <hi rend="bold">Dantāvaraṇasampannā</hi>ti bimbaphalasadisehi rattadantāvaraṇehi samannāgatā. <hi rend="bold">Sakuṇī mānusinīva, jātā cittapattā patī</hi>ti yathā mānusiyā sarīrena <pb ed="P" n="6.0591" /> jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati, evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.</p>

<p rend="bodytext">Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ. Tena vuttaṃ –</p>

<p rend="hangnum" n="22:2422"><hi rend="paranum">22:2422</hi><hi rend="dot">.</hi></p>

<p rend="gatha1"> ‘‘Tassā ca nāgamānesuṃ, nātivaddhaṃva kuñjaraṃ;</p>

<p rend="gathalast">Sattikkhamaṃ sarakkhamaṃ, īsādantaṃ urūḷhavaṃ.</p>

<p rend="hangnum" n="22:2423"><hi rend="paranum">22:2423</hi><hi rend="dot">.</hi></p>

<p rend="gatha1"> ‘‘Sā maddī nāgamāruhi, nātivaddhaṃva kuñjaraṃ;</p>

<p rend="gathalast">Sattikkhamaṃ sarakkhamaṃ, īsādantaṃ urūḷhava’’nti.</p>

<p rend="bodytext">Tattha <hi rend="bold">tassā cā</hi>ti bhikkhave, tassāpi maddiyā sabbālaṅkārappaṭimaṇḍitaṃ katvā nātivaddhaṃ sattisarapahārakkhamaṃ ekaṃ taruṇahatthiṃ upanesuṃ. <hi rend="bold">Nāgamāruhī</hi>ti varahatthipiṭṭhiṃ abhiruhi.</p>

<p rend="bodytext">Iti te ubhopi mahantena yasena khandhāvāraṃ agamaṃsu. Sañjayarājā dvādasahi akkhobhiṇīhi saddhiṃ māsamattaṃ pabbatakīḷaṃ vanakīḷaṃ kīḷi. Mahāsattassa tejena tāvamahante araññe koci vāḷamigo vā pakkhī vā kañci na viheṭhesi. Tamatthaṃ pakāsento satthā āha –</p>

<p rend="hangnum" n="22:2424"><hi rend="paranum">22:2424</hi><hi rend="dot">.</hi></p>

<p rend="gatha1"> ‘‘Sabbamhi taṃ araññamhi, yāvantettha migā ahuṃ;</p>

<p rend="gathalast">Vessantarassa tejena, naññamaññaṃ viheṭhayuṃ.</p>

<p rend="hangnum" n="22:2425"><hi rend="paranum">22:2425</hi><hi rend="dot">.</hi></p>

<p rend="gatha1"> ‘‘Sabbamhi taṃ araññamhi, yāvantettha dijā ahuṃ;</p>

<p rend="gathalast">Vessantarassa tejena, naññamaññaṃ viheṭheyuṃ.</p>

<p rend="hangnum" n="22:2426"><hi rend="paranum">22:2426</hi><hi rend="dot">.</hi></p>

<p rend="gatha1"> ‘‘Sabbamhi <pb ed="V" n="7.0378" /> taṃ araññamhi, yāvantettha migā ahuṃ;</p>

<p rend="gatha2">Ekajjhaṃ sannipātiṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2427"><hi rend="paranum">22:2427</hi><hi rend="dot">.</hi></p>

<p rend="gatha1"> ‘‘Sabbamhi <pb ed="M" n="7.0384" /> taṃ araññamhi, yāvantettha dijā ahuṃ;</p>

<p rend="gatha2">Ekajjhaṃ sannipātiṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2428"><hi rend="paranum">22:2428</hi><hi rend="dot">.</hi></p>

<p rend="gatha1"> ‘‘Sabbamhi taṃ araññamhi, yāvantettha migā ahuṃ;</p>

<p rend="gatha2">Nāssu mañjū nikūjiṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2429"><hi rend="paranum">22:2429</hi><hi rend="dot">.</hi></p>

<p rend="gatha1"> ‘‘Sabbamhi taṃ araññamhi, yāvantettha dijā ahuṃ;</p>

<p rend="gatha2">Nāssu mañjū nikūjiṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane’’ti.</p>

<p rend="bodytext">Tattha <hi rend="bold">yāvantetthā</hi>ti yāvanto ettha. <hi rend="bold">Ekajjhaṃ sannipātiṃsū</hi>ti ekasmiṃ ṭhāne sannipatiṃsu, sannipatitvā ca pana ‘‘ito paṭṭhāya idāni amhākaṃ aññamaññaṃ lajjā vā hirottappaṃ vā saṃvaro vā na bhavissatī’’ti domanassapattā ahesuṃ. <hi rend="bold">Nāssu mañjū nikūjiṃsū</hi>ti mahāsattassa viyogadukkhitā madhuraṃ ravaṃ pubbe viya na raviṃsu.</p>

<p rend="bodytext">Sañjayanarindo <pb ed="P" n="6.0592" /> māsamattaṃ pabbatakīḷaṃ, vanakīḷaṃ kīḷitvā senāpatiṃ pakkosāpetvā ‘‘tāta, ciraṃ no araññe vuttaṃ, kiṃ te mama puttassa gamanamaggo alaṅkato’’ti pucchitvā ‘‘āma, deva, kālo vo gamanāyā’’ti vutte vessantarassa ārocāpetvā senaṃ ādāya nikkhami. Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena parivārena saddhiṃ paṭipajji. Tamatthaṃ pakāsento satthā āha –</p>

<p rend="hangnum" n="22:2430"><hi rend="paranum">22:2430</hi><hi rend="dot">.</hi></p>

<p rend="gatha1"> ‘‘Paṭiyatto rājamaggo, vicitto pupphasanthato;</p>

<p rend="gathalast">Vasi vessantaro yattha, yāvatāva jetuttarā.</p>

<p rend="hangnum" n="22:2431"><hi rend="paranum">22:2431</hi><hi rend="dot">.</hi></p>

<p rend="gatha1"> ‘‘Tato <pb ed="V" n="7.0379" /> saṭṭhisahassāni, yodhino cārudassanā;</p>

<p rend="gatha2">Samantā parikiriṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2432"><hi rend="paranum">22:2432</hi><hi rend="dot">.</hi></p>

<p rend="gatha1"> ‘‘Orodhā <pb ed="M" n="7.0385" /> ca kumārā ca, vesiyānā ca brāhmaṇā;</p>

<p rend="gatha2">Samantā parikiriṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2433"><hi rend="paranum">22:2433</hi><hi rend="dot">.</hi></p>

<p rend="gatha1"> ‘‘Hatthārohā anīkaṭṭhā, rathikā pattikārakā;</p>

<p rend="gatha2">Samantā parikiriṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2434"><hi rend="paranum">22:2434</hi><hi rend="dot">.</hi></p>

<p rend="gatha1"> ‘‘Samāgatā jānapadā, negamā ca samāgatā;</p>

<p rend="gatha2">Samantā parikiriṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane.</p>

<p rend="hangnum" n="22:2435"><hi rend="paranum">22:2435</hi><hi rend="dot">.</hi></p>

<p rend="gatha1"> ‘‘Karoṭiyā cammadharā, illīhatthā suvammino;</p>

<p rend="gatha2">Purato paṭipajjiṃsu, vessantare payātamhi;</p>

<p rend="gathalast">Sivīnaṃ raṭṭhavaḍḍhane’’ti.</p>

<p rend="bodytext">Tattha <hi rend="bold">paṭiyatto</hi>ti visākhāpuṇṇamapūjākāle viya alaṅkato. <hi rend="bold">Vicitto</hi>ti kadalipuṇṇaghaṭadhajapaṭākādīhi vicitto. <hi rend="bold">Pupphasanthato</hi>ti lājāpañcamakehi pupphehi santhato. <hi rend="bold">Yatthā</hi>ti yasmiṃ vaṅkapabbate vessantaro vasati, tato paṭṭhāya yāva jetuttaranagarā nirantaraṃ alaṅkatappaṭiyattova. <hi rend="bold">Karoṭiyā</hi>ti sīsakaroṭīti laddhanāmāya sīse paṭimukkakaroṭikā yodhā. <hi rend="bold">Cammadharā</hi>ti kaṇḍavāraṇacammadharā. <hi rend="bold">Suvammino</hi>ti vicitrāhi jālikāhi suṭṭhu vammikā. <hi rend="bold">Purato paṭipajjiṃsū</hi>ti mattahatthīsupi āgacchantesu anivattino sūrayodhā rañño vessantarassa purato paṭipajjiṃsu.</p>

<p rend="bodytext">Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi. Tamatthaṃ pakāsento satthā āha –</p>

<p rend="hangnum" n="22:2436"><hi rend="paranum">22:2436</hi><hi rend="dot">.</hi></p>

<p rend="gatha1"> ‘‘Te <pb ed="V" n="7.0380" /> pāvisuṃ puraṃ rammaṃ, mahāpākāratoraṇaṃ;</p>

<p rend="gathalast">Upetaṃ annapānehi, naccagītehi cūbhayaṃ.</p>

<p rend="hangnum" n="22:2437"><hi rend="paranum">22:2437</hi><hi rend="dot">.</hi></p>

<p rend="gatha1"> ‘‘Vittā <pb ed="M" n="7.0386" /> jānapadā āsuṃ, negamā ca samāgatā;</p>

<p rend="gathalast">Anuppatte kumāramhi, sivīnaṃ raṭṭhavaḍḍhane.</p>

<p rend="hangnum" n="22:2438"><hi rend="paranum">22:2438</hi><hi rend="dot">.</hi></p>

<p rend="gatha1"> ‘‘Celukkhepo avattittha, āgate dhanadāyake;</p>

<p rend="gathalast">Nandiṃ pavesi nagare, bandhanā mokkho aghosathā’’ti.</p>

<p rend="bodytext">Tattha <pb ed="P" n="6.0593" /><hi rend="bold">mahāpākāratoraṇa</hi>nti mahantehi pākārehi ca toraṇehi ca samannāgataṃ. <hi rend="bold">Naccagītehi cūbhaya</hi>nti naccehi ca gītehi ca ubhayehi samannāgataṃ. <hi rend="bold">Vittā</hi>ti tuṭṭhā somanassappattā. <hi rend="bold">Āgate dhanadāyake</hi>ti mahājanassa dhanadāyake mahāsatte āgate. <hi rend="bold">Nandiṃ pavesī</hi>ti ‘‘vessantarassa mahārājassa āṇā’’ti nagare nandibherī cari. <hi rend="bold">Bandhanā mokkho aghosathā</hi>ti sabbasattānaṃ bandhanā mokkho ghosito. Antamaso biḷāraṃ upādāya vessantaramahārājā sabbasatte bandhanā vissajjāpesi.</p>

<p rend="bodytext">So nagaraṃ paviṭṭhadivaseyeva paccūsakāle cintesi ‘‘ye vibhātāya rattiyā mama āgatabhāvaṃ sutvā yācakā āgamissanti, tesāhaṃ kiṃ dassāmī’’ti? Tasmiṃ khaṇe sakkassa bhavanaṃ uṇhākāraṃ dassesi. So āvajjento taṃ kāraṇaṃ ñatvā tāvadeva rājanivesanassa purimavatthuñca pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi, sakalanagare jāṇuppamāṇaṃ vassāpesi. Punadivase mahāsatto ‘‘tesaṃ tesaṃ kulānaṃ purimapacchimavatthūsu vuṭṭhadhanaṃ tesaṃ tesaññeva hotū’’ti dāpetvā avasesaṃ āharāpetvā attano gehavatthusmiṃ saddhiṃ dhanena koṭṭhāgāresu okirāpetvā dānamukhe ṭhapesi. Tamatthaṃ pakāsento satthā āha –</p>

<p rend="hangnum" n="22:2439"><hi rend="paranum">22:2439</hi><hi rend="dot">.</hi></p>

<p rend="gatha1"> ‘‘Jātarūpamayaṃ vassaṃ, devo pāvassi tāvade;</p>

<p rend="gathalast">Vessantare paviṭṭhamhi, sivīnaṃ raṭṭhavaḍḍhane.</p>

<p rend="hangnum" n="22:2440"><hi rend="paranum">22:2440</hi><hi rend="dot">.</hi></p>

<p rend="gatha1"> ‘‘Tato vessantaro rājā, dānaṃ datvāna khattiyo;</p>

<p rend="gathalast">Kāyassa bhedā sappañño, saggaṃ so upapajjathā’’ti.</p>

<p rend="bodytext">Tattha <pb ed="V" n="7.0381" /><pb ed="M" n="7.0387" /><hi rend="bold">saggaṃ so upapajjathā</hi>ti tato cuto dutiyacittena tusitapure uppajjīti.</p>

<p rend="centre">Nagarakaṇḍavaṇṇanā niṭṭhitā.</p>

<p rend="bodytext">Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ samodhānesi – ‘‘tadā jūjako devadatto ahosi, amittatāpanā ciñcamāṇavikā, cetaputto channo, accutatāpaso sāriputto, sakko anuruddho, sañcayanarindo suddhodanamahārājā, phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā, sesaparisā buddhaparisā, mahāvessantaro rājā pana ahameva sammāsambuddho ahosi’’nti.</p>

<p rend="centre">Vessantarajātakavaṇṇanā dasamā.</p>

<p rend="centre">Mahānipātavaṇṇanā niṭṭhitā.</p>

<p rend="centre">Jātaka-aṭṭhakathā samattā.</p>
</body>
<back></back>
</text>
</TEI.2>
