<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Aṅguttaranikāye</p>

<p rend="book">Manorathapūraṇī</p>

<p rend="book">Catukkanipāta-aṭṭhakathā</p>

<p rend="strong">1. Paṭhamapaṇṇāsakaṃ</p>

<p rend="chapter">1. Bhaṇḍagāmavaggo</p>

<p rend="title">1. Anubuddhasuttavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> Catukkanipātassa <pb ed="V" n="2.0241" /><pb ed="M" n="2.0249" /><pb ed="P" n="3.0001" /> paṭhame <hi rend="bold">ananubodhā</hi>ti abujjhanena ajānanena. <hi rend="bold">Appaṭivedhā</hi>ti appaṭivijjhanena apaccakkhakiriyāya. <hi rend="bold">Dīghamaddhāna</hi>nti cirakālaṃ. <hi rend="bold">Sandhāvita</hi>nti bhavato bhavaṃ gamanavasena sandhāvitaṃ. <hi rend="bold">Saṃsarita</hi>nti punappunaṃ gamanāgamanavasena saṃsaritaṃ. <hi rend="bold">Mamañceva tumhākañcā</hi>ti mayā ca tumhehi ca. Atha vā <hi rend="bold">sandhāvitaṃ saṃsarita</hi>nti sandhāvanaṃ saṃsaraṇaṃ mamañceva <pb ed="V" n="2.0242" /> tumhākañca ahosīti evamettha attho veditabbo. <hi rend="bold">Ariyassā</hi>ti niddosassa. Sīlaṃ samādhi paññāti ime pana tayo dhammā maggaphalasampayuttāva veditabbā, vimuttināmena phalameva niddiṭṭhaṃ. <hi rend="bold">Bhavataṇhā</hi>ti bhavesu taṇhā. <hi rend="bold">Bhavanettī</hi>ti <pb ed="P" n="3.0002" /> bhavarajju. Taṇhāya eva etaṃ nāmaṃ. Tāya hi sattā goṇā viya gīvāya bandhitvā taṃ taṃ bhavaṃ nīyanti, tasmā bhavanettīti vuccati.</p>

<p rend="bodytext"><hi rend="bold">Anuttarā</hi>ti lokuttarā. <hi rend="bold">Dukkhassantakaro</hi>ti vaṭṭadukkhassa antakaro. <hi rend="bold">Cakkhumā</hi>ti pañcahi cakkhūhi cakkhumā. <hi rend="bold">Parinibbuto</hi>ti kilesaparinibbānena parinibbuto. Idamassa bodhimaṇḍe paṭhamaparinibbānaṃ, pacchā pana yamakasālānamantare anupādisesāya nibbānadhātuyā parinibbutoti yathānusandhinā desanaṃ niṭṭhāpesi.</p>

<p rend="title">2. Papatitasuttavaṇṇanā</p>

<p rend="bodytext" n="2"><hi rend="paranum">2</hi><hi rend="dot">.</hi> Dutiye <hi rend="bold">papatito</hi>ti patito cuto. <hi rend="bold">Appapatito</hi>ti apatito patiṭṭhito. Tattha lokiyamahājano patitoyeva nāma, sotāpannādayo kilesuppattikkhaṇe patitā nāma, khīṇāsavo ekantapatiṭṭhito nāma.</p>

<p rend="bodytext"><hi rend="bold">Cutā</hi><pb ed="M" n="2.0250" /><hi rend="bold">patantī</hi>ti ye cutā, te patanti nāma. <hi rend="bold">Patitā</hi>ti ye patitā, te cutā nāma. Cutattā patitā, patitattā cutāti attho. <hi rend="bold">Giddhā</hi>ti rāgarattā. <hi rend="bold">Punarāgatā</hi>ti puna jātiṃ puna jaraṃ puna byādhiṃ puna maraṇaṃ āgatā nāma honti. <hi rend="bold">Kataṃ kicca</hi>nti catūhi maggehi kattabbakiccaṃ kataṃ. <hi rend="bold">Rataṃ ramma</hi>nti ramitabbayuttake guṇajāte ramitaṃ. <hi rend="bold">Sukhenānvāgataṃ sukha</hi>nti sukhena sukhaṃ anuāgataṃ sampattaṃ. Mānusakasukhena dibbasukhaṃ, jhānasukhena vipassanāsukhaṃ, vipassanāsukhena maggasukhaṃ, maggasukhena <pb ed="P" n="3.0003" /> phalasukhaṃ, phalasukhena nibbānasukhaṃ sampattaṃ adhigatanti attho.</p>

<p rend="title">3. Paṭhamakhatasuttavaṇṇanā</p>

<p rend="bodytext" n="3"><hi rend="paranum">3</hi><hi rend="dot">.</hi> Tatiyaṃ dukanipātavaṇṇanāyaṃ vuttameva. Gāthāsu pana <hi rend="bold">nindiya</hi>nti ninditabbayuttakaṃ. <hi rend="bold">Nindatī</hi>ti garahati. <hi rend="bold">Pasaṃsiyo</hi>ti pasaṃsitabbayutto. <hi rend="bold">Vicināti mukhena so kali</hi>nti yo evaṃ pavatto <pb ed="V" n="2.0243" />, tena mukhena kaliṃ vicināti nāma. <hi rend="bold">Kalinā tena sukhaṃ na vindatī</hi>ti tena ca kalinā sukhaṃ na paṭilabhati. <hi rend="bold">Sabbassāpi sahāpi attanā</hi>ti sabbenapi sakena dhanena ceva attanā ca saddhiṃ yo parājayo, so appamattakova kalīti attho. <hi rend="bold">Yo sugatesū</hi>ti yo pana sammaggatesu puggalesu cittaṃ padusseyya, ayaṃ cittapadosova tato kalito mahantataro kali. Idāni tassa mahantatarabhāvaṃ dassento <hi rend="bold">sataṃ sahassāna</hi>ntiādimāha. Tattha <hi rend="bold">sataṃ sahassāna</hi>nti nirabbudagaṇanāya satasahassaṃ. <hi rend="bold">Chattiṃsatī</hi>ti aparāni ca chattiṃsati nirabbudāni. <hi rend="bold">Pañca cā</hi>ti abbudagaṇanāya ca pañca abbudāni. <hi rend="bold">Yamariyagarahī</hi>ti yaṃ ariye garahanto nirayaṃ upapajjati, tattha ettakaṃ āyuppamāṇanti.</p>

<p rend="title">4. Dutiyakhatasuttavaṇṇanā</p>

<p rend="bodytext" n="4"><hi rend="paranum">4</hi><hi rend="dot">.</hi> Catutthe <pb ed="P" n="3.0004" /><hi rend="bold">mātari pitari cā</hi>tiādīsu mittavindako mātari micchāpaṭipanno nāma, ajātasattu pitari micchāpaṭipanno nāma, devadatto tathāgate micchāpaṭipanno nāma, kokāliko tathāgatasāvake micchāpaṭipanno nāma. <hi rend="bold">Bahuñcā</hi>ti bahukameva. <hi rend="bold">Pasavatī</hi>ti paṭilabhati. <hi rend="bold">Tāyā</hi>ti tāya micchāpaṭipattisaṅkhātāya adhammacariyāya. <hi rend="bold">Peccā</hi>ti ito gantvā. <hi rend="bold">Apāyaṃ gacchatī</hi>ti nirayādīsu aññatarasmiṃ nibbattati. Sukkapakkhepi eseva nayo.</p>

<p rend="title">5. Anusotasuttavaṇṇanā</p>

<p rend="bodytext" n="5"><hi rend="paranum">5</hi><hi rend="dot">.</hi> Pañcame <pb ed="M" n="2.0251" /> anusotaṃ gacchatīti <hi rend="bold">anusotagāmī</hi>. Kilesasotassa paccanīkapaṭipattiyā paṭisotaṃ gacchatīti <hi rend="bold">paṭisotagāmī</hi>. <hi rend="bold">Ṭhitatto</hi>ti ṭhitasabhāvo. <hi rend="bold">Tiṇṇo</hi>ti oghaṃ taritvā ṭhito. <hi rend="bold">Pāraṅgato</hi>ti paratīraṃ gato. <hi rend="bold">Thale tiṭṭhatī</hi>ti nibbānathale tiṭṭhati. <hi rend="bold">Brāhmaṇo</hi>ti seṭṭho niddoso. <hi rend="bold">Idhā</hi>ti imasmiṃ loke. <hi rend="bold">Kāme ca paṭisevatī</hi>ti kilesakāmehi vatthukāme paṭisevati. <hi rend="bold">Pāpañca kammaṃ karotī</hi>ti pāpañca pāṇātipātādikammaṃ karoti. <hi rend="bold">Pāpañca kammaṃ na karotī</hi>ti pañcaverakammaṃ na karoti. <hi rend="bold">Ayaṃ vuccati, bhikkhave, ṭhitatto</hi>ti ayaṃ anāgāmī puggalo tasmā lokā puna paṭisandhivasena anāgamanato ṭhitatto nāma.</p>

<p rend="bodytext"><hi rend="bold">Taṇhādhipannā</hi>ti <pb ed="P" n="3.0005" /> taṇhāya adhipannā ajjhotthaṭā, taṇhaṃ vā adhipannā ajjhogāḷhā. <hi rend="bold">Paripuṇṇasekho</hi>ti <pb ed="V" n="2.0244" /> sikkhāpāripūriyā ṭhito. <hi rend="bold">Aparihānadhammo</hi>ti aparihīnasabhāvo. <hi rend="bold">Cetovasippatto</hi>ti cittavasībhāvaṃ patto. Evarūpo khīṇāsavo hoti, idha pana anāgāmī kathito. <hi rend="bold">Samāhitindriyo</hi>ti samāhitachaḷindriyo. <hi rend="bold">Paroparā</hi>ti parovarā uttamalāmakā, kusalākusalāti attho. <hi rend="bold">Sameccā</hi>ti ñāṇena samāgantvā. <hi rend="bold">Vidhūpitā</hi>ti viddhaṃsitā jhāpitā vā. <hi rend="bold">Vusitabrahmacariyo</hi>ti maggabrahmacariyaṃ vasitvā ṭhito. <hi rend="bold">Lokantagū</hi>ti tividhassāpi lokassa antaṃ gato. <hi rend="bold">Pāragato</hi>ti chahākārehi pāragato. Idha khīṇāsavova kathito. Iti suttepi gāthāsupi vaṭṭavivaṭṭameva kathitaṃ.</p>

<p rend="title">6. Appassutasuttavaṇṇanā</p>

<p rend="bodytext" n="6"><hi rend="paranum">6</hi><hi rend="dot">.</hi> Chaṭṭhe <hi rend="bold">anupapanno</hi>ti anupāgato. <hi rend="bold">Sutta</hi>ntiādīsu ubhatovibhaṅganiddesakhandhakaparivārasuttanipātamaṅgalasuttaratanasutta- nāḷakasuttatuvaṭakasuttāni, aññampi ca suttanāmakaṃ tathāgatavacanaṃ <hi rend="bold">sutta</hi>nti veditabbaṃ. Sabbampi sagāthakaṃ suttaṃ <hi rend="bold">geyya</hi>nti veditabbaṃ, visesena saṃyuttake sakalopi sagāthāvaggo. Sakalampi abhidhammapiṭakaṃ, niggāthakasuttaṃ, yañca aññampi aṭṭhahi aṅgehi asaṅgahitaṃ <pb ed="P" n="3.0006" /> buddhavacanaṃ, taṃ <hi rend="bold">veyyākaraṇa</hi>nti veditabbaṃ. Dhammapada-theragāthā-therigāthā suttanipāte nosuttanāmikā suddhikagāthā <pb ed="M" n="2.0252" /> ca <hi rend="bold">gāthā</hi>ti veditabbā. Somanassañāṇamayikagāthāpaṭisaṃyuttā dveasīti suttantā <hi rend="bold">udāna</hi>nti veditabbā. ‘‘Vuttañhetaṃ bhagavatā’’tiādinayappavattā dasuttarasatasuttantā <hi rend="bold">itivuttaka</hi>nti veditabbā. Apaṇṇakajātakādīni paññāsādhikāni pañca jātakasatāni <hi rend="bold">jātaka</hi>nti veditabbāni. ‘‘Cattārome, bhikkhave, acchariyā abbhutā dhammā ānande’’tiādinayappavattā sabbepi acchariyaabbhutadhammapaṭisaṃyuttā suttantā <hi rend="bold">abbhutadhamma</hi>nti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo sabbepi vedañca tuṭṭhiñca laddhā laddhā pucchitā suttantā <hi rend="bold">vedalla</hi>nti veditabbā. <hi rend="bold">Na atthamaññāya na dhammamaññāyā</hi>ti aṭṭhakathañca pāḷiñca ajānitvā. <hi rend="bold">Dhammānudhammappaṭipanno</hi>ti navalokuttaradhammassa anurūpadhammaṃ sahasīlaṃ pubbabhāgapaṭipadaṃ na paṭipanno hoti. Iminā upāyena sabbavāresu attho veditabbo. Paṭhamavāre panettha appassutadussīlo kathito, dutiye appassutakhīṇāsavo, tatiye bahussutadussīlo, catutthe bahussutakhīṇāsavo.</p>

<p rend="bodytext"><hi rend="bold">Sīlesu</hi><pb ed="P" n="3.0007" /><hi rend="bold">asamāhito</hi>ti sīlesu aparipūrakārī. <hi rend="bold">Sīlato ca sutena cā</hi>ti sīlabhāgena ca <pb ed="V" n="2.0245" /> sutabhāgena ca ‘‘ayaṃ dussīlo appassuto’’ti evaṃ taṃ garahantīti attho. <hi rend="bold">Tassa sampajjate suta</hi>nti tassa puggalassa yasmā tena sutena sutakiccaṃ kataṃ, tasmā tassa sutaṃ sampajjati nāma. <hi rend="bold">Nāssa sampajjate</hi>ti sutakiccassa akatattā na sampajjati. <hi rend="bold">Dhammadhara</hi>nti sutadhammānaṃ ādhārabhūtaṃ. <hi rend="bold">Sappañña</hi>nti supaññaṃ. <hi rend="bold">Nekkhaṃ jambonadassevā</hi>ti jambunadaṃ vuccati jātisuvaṇṇaṃ, tassa jambunadassa nekkhaṃ viya, pañcasuvaṇṇaparimāṇaṃ suvaṇṇaghaṭikaṃ viyāti attho.</p>

<p rend="title">7. Sobhanasuttavaṇṇanā</p>

<p rend="bodytext" n="7"><hi rend="paranum">7</hi><hi rend="dot">.</hi> Sattame <hi rend="bold">viyattā</hi>ti paññāveyyattiyena samannāgatā. <hi rend="bold">Vinītā</hi>ti vinayaṃ upetā suvinītā. <hi rend="bold">Visāradā</hi>ti vesārajjena somanassasahagatena ñāṇena samannāgatā. <hi rend="bold">Dhammadharā</hi>ti sutadhammānaṃ ādhārabhūtā. <hi rend="bold">Bhikkhu ca sīlasampanno</hi>ti gāthāya kiñcāpi ekekasseva ekeko guṇo kathito, sabbesaṃ pana sabbepi vaṭṭantīti.</p>

<p rend="title">8. Vesārajjasuttavaṇṇanā</p>

<p rend="bodytext" n="8"><hi rend="paranum">8</hi><hi rend="dot">.</hi> Aṭṭhame <pb ed="M" n="2.0253" /><hi rend="bold">vesārajjānī</hi>ti ettha sārajjapaṭipakkho vesārajjaṃ, catūsu ṭhānesu sārajjābhāvaṃ paccavekkhantassa uppannasomanassamayañāṇassetaṃ nāmaṃ. <hi rend="bold">Āsabhaṃ ṭhāna</hi>nti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako vasabho <pb ed="P" n="3.0008" />, sabbagavaseṭṭho sabbaparissayasaho seto pāsādiko mahābhāravaho asanisatasaddehipi asampakampiyo nisabho, so idha usabhoti adhippeto. Idampi hi tassa pariyāyavacanaṃ. Usabhassa idanti <hi rend="bold">āsabhaṃ. Ṭhāna</hi>nti catūhi pādehi pathaviṃ uppīḷetvā vavatthānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho catūhi pādehi pathaviṃ uppīḷetvā acalaṭṭhānena tiṭṭhati, evaṃ tathāgatopi catūhi vesārajjapādehi aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo acalaṭṭhānena tiṭṭhati. Evaṃ tiṭṭhamānova taṃ āsabhaṃ ṭhānaṃ paṭijānāti upagacchati na paccakkhāti, attani āropeti. Tena vuttaṃ ‘‘āsabhaṃ ṭhānaṃ paṭijānātī’’ti.</p>

<p rend="bodytext"><hi rend="bold">Parisāsū</hi>ti <pb ed="V" n="2.0246" /> aṭṭhasu parisāsu. <hi rend="bold">Sīhanādaṃ nadatī</hi>ti seṭṭhanādaṃ abhītanādaṃ nadati, sīhanādasadisaṃ vā nādaṃ nadati. Ayamattho sīhanādasuttena dassetabbo. Yathā vā sīho sahanato ca hananato ca sīhoti vuccati, evaṃ tathāgato lokadhammānaṃ sahanato parappavādānañca hananato sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso ‘‘iti rūpa’’ntiādinā nayena nānāvidhadesanāvilāsasampannaṃ <pb ed="P" n="3.0009" /> sīhanādaṃ nadati. Tena vuttaṃ ‘‘parisāsu sīhanādaṃ nadatī’’ti.</p>

<p rend="bodytext"><hi rend="bold">Brahmacakkaṃ</hi><pb ed="M" n="2.0254" /><hi rend="bold">pavattetī</hi>ti ettha <hi rend="bold">brahma</hi>nti seṭṭhaṃ uttamaṃ visuddhaṃ. Cakkasaddo panāyaṃ –</p>

<p rend="gatha1">‘‘Sampattiyaṃ lakkhaṇe ca, rathaṅge iriyāpathe;</p>

<p rend="gatha2">Dāne ratanadhammūra-cakkādīsu ca dissati;</p>

<p rend="gathalast">Dhammacakke idha mato, tañca dvedhā vibhāvaye’’.</p>

<p rend="bodytext">‘‘Cattārimāni, bhikkhave, cakkāni, yehi samannāgatānaṃ devamanussāna’’ntiādīsu (a. ni. 4.31) hi ayaṃ sampattiyaṃ dissati. ‘‘Pādatalesu cakkāni jātānī’’ti (dī. ni. 2.35) ettha lakkhaṇe. ‘‘Cakkaṃva vahato pada’’nti (dha. pa. 1) ettha rathaṅge. ‘‘Catucakkaṃ navadvāra’’nti (saṃ. ni. 1.29) ettha iriyāpathe. ‘‘Dadaṃ bhuñja mā ca pamādo, cakkaṃ vattaya sabbapāṇina’’nti (jā. 1.7.149) ettha dāne. ‘‘Dibbaṃ cakkaratanaṃ pāturahosī’’ti (dī. ni. 2.243; ma. ni. 3.256) ettha ratanacakke. ‘‘Mayā pavattitaṃ cakka’’nti (su. ni. 562) ettha dhammacakke. ‘‘Icchāhatassa posassa, cakkaṃ bhamati matthake’’ti (jā. 1.1.104; 1.5.103) ettha uracakke. ‘‘Khurapariyantena cepi cakkenā’’ti (dī. ni. 1.166) ettha paharaṇacakke. ‘‘Asanivicakka’’nti (dī. ni. 3.61; saṃ. ni. 2.162) ettha asanimaṇḍale. Idha <pb ed="P" n="3.0010" /> panāyaṃ dhammacakke mato.</p>

<p rend="bodytext">Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca. Tattha paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ ariyaphalāvahaṃ desanāñāṇaṃ. Tattha <pb ed="V" n="2.0247" /> paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato yāva arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva mahābodhipallaṅke arahattamaggā uppajjamānaṃ, phalakkhaṇe uppannaṃ nāma. Dīpaṅkarato paṭṭhāya vā yāva bodhipallaṅke arahattamaggā uppajjamānaṃ, phalakkhaṇe uppannaṃ nāma. Desanāñāṇampi pavattamānaṃ pavattanti duvidhaṃ. Tañhi yāva aññāsikoṇḍaññassa sotāpattimaggā pavattamānaṃ, phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi panetaṃ aññehi asādhāraṇaṃ, buddhānaṃyeva orasañāṇaṃ.</p>

<p rend="bodytext"><hi rend="bold">Sammāsambuddhassa te paṭijānato</hi>ti ‘‘ahaṃ sammāsambuddho, sabbe dhammā mayā abhisambuddhā’’ti evaṃ paṭijānato tava. <hi rend="bold">Anabhisambuddhā</hi>ti ime nāma <pb ed="M" n="2.0255" /> dhammā tayā anabhisambuddhā. <hi rend="bold">Tatra vatā</hi>ti tesu ‘‘anabhisambuddhā’’ti evaṃ dassitadhammesu. <hi rend="bold">Sahadhammenā</hi>ti sahetunā sakāraṇena vacanena. <hi rend="bold">Nimittameta</hi>nti ettha puggalopi dhammopi nimittanti adhippeto <pb ed="P" n="3.0011" />. Taṃ puggalaṃ na passāmi, yo maṃ paṭicodessati. Taṃ dhammaṃ na passāmi, yaṃ dassetvā ‘‘ayaṃ nāma dhammo tayā anabhisambuddho’’ti maṃ paṭicodessatīti ayamettha attho. <hi rend="bold">Khemappatto</hi>ti khemaṃ patto. Sesapadadvayaṃ imasseva vevacanaṃ. Sabbampetaṃ vesārajjañāṇameva sandhāya vuttaṃ. Dasabalassa hi ‘‘ayaṃ nāma dhammo tayā anabhisambuddho’’ti codakaṃ puggalaṃ vā codanākāraṇaṃ anabhisambuddhadhammaṃ vā apassato ‘‘sabhāvabuddhoyeva vata samāno ahaṃ buddhosmīti vadāmī’’ti paccavekkhantassa balavataraṃ somanassaṃ uppajjati, tena sampayuttaṃ ñāṇaṃ vesārajjaṃ nāma. Taṃ sandhāya ‘‘khemappatto’’tiādimāha. Evaṃ sabbattha attho veditabbo.</p>

<p rend="bodytext"><hi rend="bold">Antarāyikā dhammā</hi>ti ettha pana antarāyaṃ karontīti <hi rend="bold">antarāyikā</hi>. Te atthato sañcicca vītikkantā satta āpattikkhandhā. Sañcicca vītikkantaṃ hi antamaso dukkaṭadubbhāsitampi maggaphalānaṃ antarāyaṃ karoti. Idha pana methunadhammo adhippeto. Methunaṃ sevato hi yassa kassaci nissaṃsayameva maggaphalānaṃ antarāyo hoti.</p>

<p rend="bodytext"><hi rend="bold">Yassa kho pana te atthāyā</hi>ti rāgakkhayādīsu yassa atthāya. <hi rend="bold">Dhammo desito</hi>ti asubhabhāvanādidhammo kathito. <hi rend="bold">Tatra vata ma</hi>nti tasmiṃ aniyyānikadhamme maṃ. Sesaṃ vuttanayeneva veditabbaṃ.</p>

<p rend="bodytext"><hi rend="bold">Vādapathā</hi>ti <pb ed="V" n="2.0248" /> vādāyeva. <hi rend="bold">Puthū</hi>ti bahū. <hi rend="bold">Sitā</hi>ti <pb ed="P" n="3.0012" /> upanibaddhā abhisaṅkhatā. Atha vā <hi rend="bold">puthussitā</hi>ti puthubhāvaṃ sitā upagatā, puthūhi vā sitātipi puthussitā. <hi rend="bold">Yaṃ nissitā</hi>ti etarahipi yaṃ vādapathaṃ nissitā. <hi rend="bold">Na te bhavantī</hi>ti te vādapathā na bhavanti bhijjanti vinassanti. <hi rend="bold">Dhammacakka</hi>nti desanāñāṇassapi paṭivedhañāṇassapi etaṃ nāmaṃ. Tesu desanāñāṇaṃ lokiyaṃ, paṭivedhañāṇaṃ lokuttaraṃ. <hi rend="bold">Kevalī</hi>ti sakalaguṇasamannāgato. <hi rend="bold">Tādisa</hi>nti tathāvidhaṃ.</p>

<p rend="title">9. Taṇhuppādasuttavaṇṇanā</p>

<p rend="bodytext" n="9"><hi rend="paranum">9</hi><hi rend="dot">.</hi> Navame <pb ed="M" n="2.0256" /> uppajjati etesūti <hi rend="bold">uppādā</hi>. Kā uppajjati? Taṇhā. Taṇhāya uppādā <hi rend="bold">taṇhuppādā,</hi> taṇhāvatthūni taṇhākāraṇānīti attho. <hi rend="bold">Cīvarahetū</hi>ti ‘‘kattha manāpaṃ cīvaraṃ labhissāmī’’ti cīvarakāraṇā uppajjati. <hi rend="bold">Itibhavābhavahetū</hi>ti ettha <hi rend="bold">itī</hi>ti nidassanatthe nipāto. Yathā cīvarādihetu, evaṃ bhavābhavahetupīti attho. <hi rend="bold">Bhavābhavo</hi>ti cettha paṇītatarāni sappinavanītādīni adhippetāni. Sampattibhavesu paṇītatarapaṇītatamabhavotipi vadantiyeva.</p>

<p rend="bodytext"><hi rend="bold">Taṇhādutiyo</hi>ti ayañhi satto anamatagge saṃsāravaṭṭe saṃsaranto na ekakova saṃsarati, taṇhaṃ pana dutiyikaṃ labhantova saṃsarati. Tena vuttaṃ ‘‘taṇhādutiyo’’ti. <hi rend="bold">Itthabhāvaññathābhāva</hi>nti <pb ed="P" n="3.0013" /> ettha itthabhāvo nāma ayaṃ attabhāvo, aññathābhāvo nāma anāgatattabhāvo. Evarūpo vā aññopi attabhāvo itthabhāvo nāma, na evarūpo aññathābhāvo nāma. Taṃ itthabhāvaññathābhāvaṃ. <hi rend="bold">Saṃsāra</hi>nti khandhadhātuāyatanānaṃ paṭipāṭiṃ. <hi rend="bold">Nātivattatī</hi>ti nātikkamati. <hi rend="bold">Evamādīnavaṃ ñatvā</hi>ti evaṃ atītānāgatapaccuppannesu khandhesu ādīnavaṃ jānitvā. <hi rend="bold">Taṇhaṃ dukkhassa sambhava</hi>nti taṇhaṃ ca ‘‘ayaṃ vaṭṭadukkhasambhūto sabhāvo kāraṇa’’nti evaṃ jānitvā. Ettāvatā imassa bhikkhuno vipassanaṃ vaḍḍhetvā arahattaṃ pattabhāvo dassito. Idāni taṃ khīṇāsavaṃ thomento <hi rend="bold">vītataṇho</hi>tiādimāha. Tattha <hi rend="bold">anādāno</hi>ti niggahaṇo. <hi rend="bold">Sato bhikkhu paribbaje</hi>ti satisampajaññe vepullappatto khīṇāsavo bhikkhu sato sampajāno careyya vihareyyāti attho. Iti suttante vaṭṭaṃ kathetvā gāthāsu vaṭṭavivaṭṭaṃ kathitanti.</p>

<p rend="title">10. Yogasuttavaṇṇanā</p>

<p rend="bodytext" n="10"><hi rend="paranum">10</hi><hi rend="dot">.</hi> Dasame <pb ed="V" n="2.0249" /> vaṭṭasmiṃ yojentīti <hi rend="bold">yogā. Kāmayogo</hi>tiādīsu pañcakāmaguṇiko rāgo kāmayogo. Rūpārūpabhavesu chandarāgo <hi rend="bold">bhavayogo,</hi> tathā jhānanikanti. Sassatadiṭṭhisahagato ca rāgo dvāsaṭṭhi diṭṭhiyo ca <hi rend="bold">diṭṭhiyogo</hi>. Catūsu saccesu aññāṇaṃ <hi rend="bold">avijjāyogo</hi>. Kāmesu vā yojetīti kāmayogo. Bhavesu yojetīti <pb ed="M" n="2.0257" /> bhavayogo. Diṭṭhīsu yojetīti diṭṭhiyogo. Avijjāya yojetīti avijjāyogoti heṭṭhā vuttadhammānaṃyevetaṃ adhivacanaṃ.</p>

<p rend="bodytext">Idāni <pb ed="P" n="3.0014" /> te vitthāretvā dassento <hi rend="bold">katamo ca, bhikkhave</hi>tiādimāha. Tattha <hi rend="bold">samudaya</hi>nti uppattiṃ. <hi rend="bold">Atthaṅgama</hi>nti bhedaṃ. <hi rend="bold">Assāda</hi>nti madhurabhāvaṃ. <hi rend="bold">Ādīnava</hi>nti amadhurabhāvaṃ dosaṃ. <hi rend="bold">Nissaraṇa</hi>nti nissaṭabhāvaṃ. <hi rend="bold">Kāmesū</hi>ti vatthukāmesu. <hi rend="bold">Kāmarāgo</hi>ti kāme ārabbha uppannarāgo. Sesapadesupi eseva nayo. <hi rend="bold">Anusetī</hi>ti nibbattati. <hi rend="bold">Ayaṃ vuccati, bhikkhave, kāmayogo</hi>ti, bhikkhave, idaṃ kāmesu yojanakāraṇaṃ bandhanakāraṇaṃ vuccatīti evaṃ sabbattha attho veditabbo.</p>

<p rend="bodytext"><hi rend="bold">Phassāyatanāna</hi>nti cakkhādīnaṃ cakkhusamphassādikāraṇānaṃ. <hi rend="bold">Avijjā aññāṇa</hi>nti ñāṇapaṭipakkhabhāvena aññāṇasaṅkhātā avijjā. <hi rend="bold">Iti kāmayogo</hi>ti ettha iti saddo catūhipi yogehi saddhiṃ yojetabbo ‘‘evaṃ kāmayogo, evaṃ bhavayogo’’ti. <hi rend="bold">Saṃyutto</hi>ti parivārito. <hi rend="bold">Pāpakehī</hi>ti lāmakehi. <hi rend="bold">Akusalehī</hi>ti akosallasambhūtehi. <hi rend="bold">Saṃkilesikehī</hi>ti saṃkilesanakehi, pasannassa cittassa pasannabhāvadūsakehīti attho. <hi rend="bold">Ponobbhavikehī</hi>ti punabbhavanibbattakehi. <hi rend="bold">Sadarehī</hi>ti sadarathehi. <hi rend="bold">Dukkhavipākehī</hi>ti vipākakāle dukkhuppādakehi. <hi rend="bold">Āyatiṃ jātijarāmaraṇikehī</hi>ti anāgate punappunaṃ jātijarāmaraṇanibbattakehi. <hi rend="bold">Tasmā</hi><pb ed="P" n="3.0015" /><hi rend="bold">ayogakkhemīti vuccatī</hi>ti yasmā appahīnayogo puggalo etehi dhammehi sampayutto hoti, tasmā catūhi yogehi khemaṃ nibbānaṃ anadhigatattā na yogakkhemīti vuccati.</p>

<p rend="bodytext"><hi rend="bold">Visaṃyogo</hi>ti visaṃyojanakāraṇāni. <hi rend="bold">Kāmayogavisaṃyogo</hi>ti kāmayogato visaṃyojanakāraṇaṃ. Sesapadesupi eseva nayo. Tattha asubhajjhānaṃ kāmayogavisaṃyogo, taṃ pādakaṃ katvā adhigato anāgāmimaggo ekanteneva kāmayogavisaṃyogo nāma. Arahattamaggo bhavayogavisaṃyogo nāma, sotāpattimaggo diṭṭhiyogavisaṃyogo <pb ed="M" n="2.0258" /> nāma, arahattamaggo avijjāyogavisaṃyogo <pb ed="V" n="2.0250" /> nāma. Idāni te vitthāravasena dassento <hi rend="bold">katamo ca, bhikkhave</hi>tiādimāha. Tassattho vuttanayeneva veditabbo.</p>

<p rend="bodytext"><hi rend="bold">Bhavayogena cūbhaya</hi>nti bhavayogena ca saṃyuttā, kiñci bhiyyo ubhayenāpi sampayuttā, yena kenaci yogena samannāgatāti attho. <hi rend="bold">Purakkhatā</hi>ti purato katā, parivāritā vā. <hi rend="bold">Kāme pariññāyā</hi>ti duvidhepi kāme parijānitvā. <hi rend="bold">Bhavayogañca sabbaso</hi>ti bhavayogañca sabbameva parijānitvā. <hi rend="bold">Samūhaccā</hi>ti samūhanitvā. <hi rend="bold">Virājaya</hi>nti virājento, virājetvā vā. ‘‘Virājento’’ti hi vutte maggo kathito hoti, ‘‘virājetvā’’ti vutte phalaṃ. <hi rend="bold">Munī</hi>ti khīṇāsavamuni. Iti imasmiṃ suttepi gāthāsupi vaṭṭavivaṭṭameva kathitanti.</p>

<p rend="centre">Bhaṇḍagāmavaggo paṭhamo.</p>

<p rend="chapter">2. Caravaggo</p>

<p rend="title">1. Carasuttavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> Dutiyassa <pb ed="V" n="2.0251" /><pb ed="P" n="3.0016" /> paṭhame <hi rend="bold">adhivāsetī</hi>ti cittaṃ adhiropetvā vāseti. <hi rend="bold">Nappajahatī</hi>ti na pariccajati. <hi rend="bold">Na vinodetī</hi>ti na nīharati. <hi rend="bold">Na byantīkarotī</hi>ti na vigatantaṃ paricchinnaparivaṭumaṃ karoti. <hi rend="bold">Na anabhāvaṃ gametī</hi>ti na anuabhāvaṃ avaḍḍhiṃ vināsaṃ gameti. <hi rend="bold">Carampī</hi>ti carantopi. <hi rend="bold">Anātāpī</hi>ti nibbīriyo. <hi rend="bold">Anottāpī</hi>ti upavādabhayarahito. <hi rend="bold">Satata</hi>nti niccaṃ. <hi rend="bold">Samita</hi>nti nirantaraṃ. Evaṃ sabbattha atthaṃ ñatvā sukkapakkhe vuttavipariyāyena attho veditabbo.</p>

<p rend="bodytext">Gāthāsu <hi rend="bold">gehanissita</hi>nti kilesanissitaṃ. <hi rend="bold">Mohaneyyesū</hi>ti mohajanakesu ārammaṇesu. <hi rend="bold">Abhabbo</hi>ti abhājanabhūto. <hi rend="bold">Phuṭṭhuṃ sambodhimuttama</hi>nti arahattamaggasaṅkhātaṃ uttamañāṇaṃ phusituṃ.</p>

<p rend="title">2. Sīlasuttavaṇṇanā</p>

<p rend="bodytext" n="12"><hi rend="paranum">12</hi><hi rend="dot">.</hi> Dutiye <pb ed="M" n="2.0259" /><hi rend="bold">sampannasīlā</hi>ti paripuṇṇasīlā. <hi rend="bold">Sampannapātimokkhā</hi>ti paripuṇṇapātimokkhā. <hi rend="bold">Pātimokkhasaṃvarasaṃvutā</hi>ti <pb ed="P" n="3.0017" /> pātimokkhasaṃvarasīlena saṃvutā pihitā upetā hutvā viharatha. <hi rend="bold">Ācāragocarasampannā</hi>ti ācārena ca gocarena ca sampannā samupāgatā bhavatha. <hi rend="bold">Aṇumattesu vajjesū</hi>ti aṇuppamāṇesu dosesu. <hi rend="bold">Bhayadassāvino</hi>ti tāni aṇumattāni vajjāni bhayato dassanasīlā. <hi rend="bold">Samādāya sikkhatha sikkhāpadesū</hi>ti sabbasikkhākoṭṭhāsesu samādātabbaṃ samādāya gahetvā sikkhatha. ‘‘Sampannasīlānaṃ…pe… sikkhāpadesū’’ti ettakena dhammakkhānena sikkhattaye samādāpetvā ceva paṭiladdhaguṇesu ca vaṇṇaṃ kathetvā idāni uttari kātabbaṃ dassento <hi rend="bold">kimassā</hi>tiādimāha. Tattha <hi rend="bold">kimassā</hi>ti kiṃ bhaveyya.</p>

<p rend="bodytext"><hi rend="bold">Yataṃ care</hi>ti yathā caranto yato hoti saṃyato, evaṃ careyya. Esa nayo sabbattha. <hi rend="bold">Acche</hi>ti <pb ed="V" n="2.0252" /> nisīdeyya. <hi rend="bold">Yatamenaṃ pasāraye</hi>ti yaṃ aṅgapaccaṅgaṃ pasāreyya, taṃ yataṃ saṃyatameva katvā pasāreyya. <hi rend="bold">Uddha</hi>nti upari. <hi rend="bold">Tiriya</hi>nti majjhaṃ. <hi rend="bold">Apācīna</hi>nti adho. Ettāvatā atītā paccuppannā anāgatā ca pañcakkhandhā kathitā. <hi rend="bold">Yāvatā</hi>ti paricchedavacanaṃ. <hi rend="bold">Jagato</hi><pb ed="P" n="3.0018" /><hi rend="bold">gatī</hi>ti lokassa nipphatti. <hi rend="bold">Samavekkhitā ca dhammānaṃ, khandhānaṃ udayabbaya</hi>nti etesaṃ sabbaloke atītādibhedānaṃ pañcakkhandhadhammānaṃ udayañca vayañca samavekkhitā. ‘‘Pañcakkhandhānaṃ udayaṃ passanto pañcavīsati lakkhaṇāni passati, vayaṃ passanto pañcavīsati lakkhaṇāni passatī’’ti vuttehi samapaññāsāya lakkhaṇehi sammā avekkhitā hoti. <hi rend="bold">Cetosamathasāmīci</hi>nti cittasamathassa anucchavikaṃ paṭipadaṃ. <hi rend="bold">Sikkhamāna</hi>nti paṭipajjamānaṃ, pūrayamānanti attho. <hi rend="bold">Pahitatto</hi>ti pesitatto. <hi rend="bold">Āhū</hi>ti kathayanti. Sesamettha uttānameva. Imasmiṃ pana sutte sīlaṃ missakaṃ kathetvā gāthāsu khīṇāsavo kathito.</p>

<p rend="title">3. Padhānasuttavaṇṇanā</p>

<p rend="bodytext" n="13"><hi rend="paranum">13</hi><hi rend="dot">.</hi> Tatiye <pb ed="M" n="2.0260" /><hi rend="bold">sammappadhānānī</hi>ti sundarapadhānāni uttamavīriyāni. <hi rend="bold">Sammappadhānā</hi>ti paripuṇṇavīriyā. <hi rend="bold">Māradheyyābhibhūtā</hi>ti tebhūmakavaṭṭasaṅkhātaṃ māradheyyaṃ abhibhavitvā samatikkamitvā ṭhitā. <hi rend="bold">Te asitā</hi>ti te khīṇāsavā anissitā nāma. <hi rend="bold">Jātimaraṇabhayassā</hi>ti jātiñca maraṇañca paṭicca uppajjanakabhayassa, jātimaraṇasaṅkhātasseva vā bhayassa. <hi rend="bold">Pāragū</hi>ti pāraṅgatā. <hi rend="bold">Te tusitā</hi>ti te khīṇāsavā tuṭṭhā nāma. <hi rend="bold">Jetvā māraṃ savāhini</hi>nti sasenakaṃ māraṃ jinitvā ṭhitā. <hi rend="bold">Te</hi><pb ed="P" n="3.0019" /><hi rend="bold">anejā</hi>ti te khīṇāsavā taṇhāsaṅkhātāya ejāya anejā niccalā nāma. <hi rend="bold">Namucibala</hi>nti mārabalaṃ. <hi rend="bold">Upātivattā</hi>ti atikkantā. <hi rend="bold">Te sukhitā</hi>ti te khīṇāsavā lokuttarasukhena sukhitā nāma. Tenevāha –</p>

<p rend="gatha1">‘‘Sukhitā vata arahanto, taṇhā nesaṃ na vijjati;</p>

<p rend="gathalast">Asmimāno samucchinno, mohajālaṃ padālita’’nti. (saṃ. ni. 3.76);</p>

<p rend="title">4. Saṃvarasuttavaṇṇanā</p>

<p rend="bodytext" n="14"><hi rend="paranum">14</hi><hi rend="dot">.</hi> Catutthe <hi rend="bold">padhānānī</hi>ti vīriyāni. <hi rend="bold">Saṃvarappadhāna</hi>nti cakkhādīni saṃvarantassa uppannavīriyaṃ <pb ed="V" n="2.0253" />. <hi rend="bold">Pahānappadhāna</hi>nti kāmavitakkādayo pajahantassa uppannavīriyaṃ. <hi rend="bold">Bhāvanāppadhāna</hi>nti sambojjhaṅge bhāventassa uppannavīriyaṃ. <hi rend="bold">Anurakkhaṇāppadhāna</hi>nti samādhinimittaṃ anurakkhantassa uppannavīriyaṃ.</p>

<p rend="bodytext"><hi rend="bold">Vivekanissita</hi>ntiādīsu viveko, virāgo, nirodhoti tīṇipi nibbānassa nāmāni. Nibbānaṃ hi upadhivivekattā <hi rend="bold">viveko,</hi> taṃ āgamma rāgādayo virajjantīti <hi rend="bold">virāgo,</hi> nirujjhantīti <hi rend="bold">nirodho</hi>. Tasmā vivekanissitantiādīsu ārammaṇavasena vā adhigantabbavasena vā nibbānanissitanti attho.</p>

<p rend="bodytext"><hi rend="bold">Vossaggapariṇāmi</hi>nti ettha dve vossaggā – pariccāgavossaggo ca pakkhandanavossaggo ca. Tattha vipassanā tadaṅgavasena kilese ca khandhe ca rāgaṃ pariccajatīti <hi rend="bold">pariccāgavossaggo</hi>. Maggo ārammaṇavasena nibbānaṃ pakkhandatīti <hi rend="bold">pakkhandanavossaggo</hi>. Tasmā vossaggapariṇāminti yathā bhāviyamāno <pb ed="M" n="2.0261" /> satisambojjhaṅgo vossaggatthāya pariṇamati, vipassanābhāvañca maggabhāvañca pāpuṇāti, evaṃ taṃ bhāvetīti ayamettha attho. Sesapadesupi eseva nayo. <hi rend="bold">Bhaddaka</hi>nti <pb ed="P" n="3.0020" /> laddhakaṃ. <hi rend="bold">Samādhinimittaṃ</hi> vuccati aṭṭhikasaññādivasena adhigato samādhiyeva. <hi rend="bold">Anurakkhatī</hi>ti samādhipāripanthikadhamme rāgadosamohe sodhento rakkhati. Ettha ca aṭṭhikasaññādikā pañceva saññā vuttā, imasmiṃ pana ṭhāne dasapi asubhāni vitthāretvā kathetabbāni. Tesaṃ vitthāro visuddhimagge (visuddhi. 1.102 ādayo) vuttoyeva. Gāthāya saṃvarādinipphādakaṃ vīriyameva vuttaṃ. <hi rend="bold">Khayaṃ dukkhassa pāpuṇe</hi>ti dukkhakkhayasaṅkhātaṃ arahattaṃ pāpuṇeyyāti.</p>

<p rend="title">5. Paññattisuttavaṇṇanā</p>

<p rend="bodytext" n="15"><hi rend="paranum">15</hi><hi rend="dot">.</hi> Pañcame <hi rend="bold">aggapaññattiyo</hi>ti uttamapaññattiyo. <hi rend="bold">Attabhāvīna</hi>nti attabhāvavantānaṃ. <hi rend="bold">Yadidaṃ rāhu asurindo</hi>ti yo esa rāhu asurindo ayaṃ aggoti. Ettha rāhu kira asurindo cattāri yojanasahassāni aṭṭha ca yojanasatāni ucco, bāhantaramassa dvādasayojanasatāni, hatthatalapādatalānaṃ puthulatā tīṇi yojanasatāni. Aṅgulipabbāni paṇṇāsa yojanāni, bhamukantaraṃ paṇṇāsayojanaṃ, nalāṭaṃ tiyojanasataṃ, sīsaṃ navayojanasataṃ. <hi rend="bold">Kāmabhogīnaṃ yadidaṃ rājā mandhātā</hi>ti yo esa rājā mandhātā nāma, ayaṃ dibbepi mānusakepi kāme paribhuñjanakānaṃ <pb ed="V" n="2.0254" /> sattānaṃ aggo nāma. Esa hi asaṅkheyyāyukesu manussesu nibbattitvā icchiticchitakkhaṇe hiraññavassaṃ vassāpento mānusake kāme dīgharattaṃ paribhuñji. Devaloke <pb ed="P" n="3.0021" /> pana yāva chattiṃsāya indānaṃ āyuppamāṇaṃ, tāva paṇīte kāme paribhuñjīti kāmabhogīnaṃ aggo nāma jāto. <hi rend="bold">Ādhipateyyāna</hi>nti adhipatiṭṭhānaṃ jeṭṭhakaṭṭhānaṃ karontānaṃ. <hi rend="bold">Tathāgato aggamakkhāyatī</hi>ti lokiyalokuttarehi guṇehi tathāgato aggo seṭṭho uttamo akkhāyati.</p>

<p rend="bodytext"><hi rend="bold">Iddhiyā yasasā jala</hi>nti dibbasampattisamiddhiyā ca parivārasaṅkhātena yasasā ca jalantānaṃ. <hi rend="bold">Uddhaṃ tiriyaṃ apācīna</hi>nti upari ca majjhe ca heṭṭhā ca. <hi rend="bold">Yāvatā jagato gatī</hi>ti yattakā lokanipphatti.</p>

<p rend="title">6. Sokhummasuttavaṇṇanā</p>

<p rend="bodytext" n="16"><hi rend="paranum">16</hi><hi rend="dot">.</hi> Chaṭṭhe <pb ed="M" n="2.0262" /><hi rend="bold">sokhummānī</hi>ti sukhumalakkhaṇapaṭivijjhanakāni ñāṇāni. <hi rend="bold">Rūpasokhummena samannāgato hotī</hi>ti rūpe saṇhasukhumalakkhaṇapariggāhakena ñāṇena samannāgato hoti. <hi rend="bold">Paramenā</hi>ti uttamena. <hi rend="bold">Tena ca rūpasokhummenā</hi>ti tena yāva anulomabhāvaṃ pattena sukhumalakkhaṇapariggāhakañāṇena. <hi rend="bold">Na samanupassatī</hi>ti natthibhāveneva na passati. <hi rend="bold">Na patthetī</hi>ti natthibhāveneva na pattheti. <hi rend="bold">Vedanāsokhummā</hi>dīsupi eseva nayo.</p>

<p rend="bodytext"><hi rend="bold">Rūpasokhummataṃ ñatvā</hi>ti rūpakkhandhassa saṇhasukhumalakkhaṇapariggāhakena ñāṇena sukhumataṃ jānitvā. <hi rend="bold">Vedanānañca sambhava</hi>nti vedanākkhandhassa ca pabhavaṃ jānitvā. <hi rend="bold">Saññā yato samudetī</hi>ti yasmā kāraṇā saññākkhandho samudeti nibbattati, tañca jānitvā. <hi rend="bold">Atthaṃ</hi><pb ed="P" n="3.0022" /><hi rend="bold">gacchati yattha cā</hi>ti yasmiṃ ṭhāne nirujjhati, tañca jānitvā. <hi rend="bold">Saṅkhāre parato ñatvā</hi>ti saṅkhārakkhandhaṃ aniccatāya lujjanabhāvena parato jānitvā. Iminā hi padena aniccānupassanā kathitā. <hi rend="bold">Dukkhato no ca attato</hi>ti iminā dukkhānattānupassanā. <hi rend="bold">Santo</hi>ti kilesasantatāya santo. <hi rend="bold">Santipade rato</hi>ti nibbāne rato. Iti suttante catūsu ṭhānesu vipassanāva kathitā, gāthāsu lokuttaradhammopīti.</p>

<p rend="title">7. Paṭhamaagatisuttavaṇṇanā</p>

<p rend="bodytext" n="17-19"><hi rend="paranum">17-19</hi><hi rend="dot">.</hi> Sattame <pb ed="V" n="2.0255" /><hi rend="bold">agatigamanānī</hi>ti nagatigamanāni. <hi rend="bold">Chandāgatiṃ gacchatī</hi>ti chandena agatiṃ gacchati, akattabbaṃ karoti. Sesesupi eseva nayo. <hi rend="bold">Chandā dosā bhayā mohā</hi>ti chandena, dosena, bhayena, mohena. <hi rend="bold">Ativattatī</hi>ti atikkamati. Aṭṭhamaṃ uttānameva. Navame tathābujjhanakānaṃ vasena dvīhipi nayehi kathitaṃ.</p>

<p rend="title">10. Bhattuddesakasuttavaṇṇanā</p>

<p rend="bodytext" n="20"><hi rend="paranum">20</hi><hi rend="dot">.</hi> Dasame <hi rend="bold">bhattuddesako</hi>ti salākabhattādīnaṃ uddesako. <hi rend="bold">Kāmesu asaṃyatā</hi>ti vatthukāmesu kilesakāmehi asaṃyatā. <hi rend="bold">Parisākasaṭo</hi><pb ed="M" n="2.0263" /><hi rend="bold">ca panesa vuccatī</hi>ti ayañca pana so evarūpā parisākacavaro nāma vuccatīti attho. <hi rend="bold">Samaṇenā</hi>ti buddhasamaṇena. <hi rend="bold">Parisāya maṇḍo ca panesa vuccatī</hi>ti ayaṃ evarūpā parisā vippasannena parisāmaṇḍoti vuccatīti.</p>

<p rend="centre">Caravaggo dutiyo.</p>

<p rend="chapter">3. Uruvelavaggo</p>

<p rend="title">1. Paṭhamauruvelasuttavaṇṇanā</p>

<p rend="bodytext" n="21"><hi rend="paranum">21</hi><hi rend="dot">.</hi> Tatiyassa <pb ed="V" n="2.0256" /><pb ed="P" n="3.0023" /> paṭhame <hi rend="bold">uruvelāya</hi>nti ettha <hi rend="bold">uruvelā</hi>ti mahāvelā, mahāvālikarāsīti attho. Atha vā <hi rend="bold">urū</hi>ti vālukā vuccati, <hi rend="bold">velā</hi>ti mariyādā. Velātikkamanahetu āhaṭā uru uruvelāti evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṃ pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu – ‘‘kāyakammavacīkammāni nāma paresampi pākaṭāni honti, manokammaṃ pana apākaṭaṃ. Tasmā yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa añño codako nāma natthi. So attanāva attānaṃ codetvā pattapuṭena vālukaṃ āharitvā imasmiṃ ṭhāne ākiratu, idamassa daṇḍakamma’’nti. Tato paṭṭhāya yo tādisaṃ vitakkaṃ vitakketi, so tattha pattapuṭena vālukaṃ ākirati, evaṃ tattha anukkamena mahāvālukarāsi jāto. Tato naṃ pacchimā janatā parikkhipitvā cetiyaṭṭhānamakāsi, taṃ sandhāya vuttaṃ – ‘‘uruvelāti mahāvelā, mahāvālikarāsīti attho’’ti. Tameva sandhāya vuttaṃ – ‘‘atha vā urūti vālukā vuccati, velāti mariyādā, velātikkamanahetu āhaṭā uru uruvelāti evamettha attho daṭṭhabbo’’ti.</p>

<p rend="bodytext"><hi rend="bold">Najjā nerañjarāya tīre</hi>ti uruvelagāmaṃ nissāya nerañjarānadītīre viharāmīti dasseti. <hi rend="bold">Ajapālanigrodhe</hi>ti <pb ed="P" n="3.0024" /> ajapālakā tassa nigrodhassa <pb ed="M" n="2.0264" /> chāyāya nisīdantipi tiṭṭhantipi, tasmā so ajapālanigrodhotveva saṅkhaṃ gato, tassa heṭṭhāti attho. <hi rend="bold">Paṭhamābhisambuddho</hi>ti sambuddho hutvā paṭhamameva. <hi rend="bold">Udapādī</hi>ti ayaṃ vitakko pañcame sattāhe udapādi. Kasmā udapādīti? Sabbabuddhānaṃ āciṇṇattā ceva pubbāsevanatāya ca. Tattha pubbāsevanāya pakāsanatthaṃ tittirajātakaṃ āharitabbaṃ. Hatthivānaratittirā kira ekasmiṃ padese viharantā ‘‘yo amhākaṃ mahallako, tasmiṃ sagāravā viharissāmā’’ti nigrodhaṃ dassetvā ‘‘ko nu kho amhākaṃ mahallako’’ti vīmaṃsantā tittirassa mahallakabhāvaṃ ñatvā tassa jeṭṭhāpacāyanakammaṃ katvā aññamaññaṃ <pb ed="V" n="2.0257" /> samaggā sammodamānā viharitvā saggaparāyaṇā ahesuṃ. Taṃ kāraṇaṃ ñatvā rukkhe adhivatthā devatā imaṃ gāthamāha –</p>

<p rend="gatha1">‘‘Ye vuḍḍhamapacāyanti, narā dhammassa kovidā;</p>

<p rend="gathalast">Diṭṭheva dhamme pāsaṃsā, samparāye ca suggatī’’ti. (jā. 1.1.37);</p>

<p rend="bodytext">Evaṃ ahetukatiracchānayoniyaṃ nibbattopi tathāgato sagāravavāsaṃ rocesi, idāni kasmā na rocessatīti. <hi rend="bold">Agāravo</hi>ti aññasmiṃ gāravarahito, kañci garuṭṭhāne aṭṭhapetvāti attho. <hi rend="bold">Appatisso</hi>ti patissayarahito, kañci jeṭṭhakaṭṭhāne aṭṭhapetvāti attho. <hi rend="bold">Samaṇaṃ</hi><pb ed="P" n="3.0025" /><hi rend="bold">vā brāhmaṇaṃ vā</hi>ti ettha samitapāpabāhitapāpāyeva samaṇabrāhmaṇā adhippetā. <hi rend="bold">Sakkatvā garuṃ katvā</hi>ti sakkārañceva katvā garukārañca upaṭṭhapetvā.</p>

<p rend="bodytext"><hi rend="bold">Sadevake loke</hi>tiādīsu saddhiṃ devehi sadevake. Devaggahaṇena cettha mārabrahmesu gahitesupi māro nāma vasavattī sabbesaṃ upari vasaṃ vatteti, brahmā nāma mahānubhāvo, ekaṅguliyā ekasmiṃ cakkavāḷasahasse ālokaṃ pharati, dvīhi dvīsu, dasahi aṅgulīhi dasasu cakkavāḷasahassesu ālokaṃ pharati. So iminā sīlasampannataroti vattuṃ mā labhantūti <hi rend="bold">samārake sabrahmake</hi>ti visuṃ vuttaṃ. Tathā samaṇā nāma ekanikāyādivasena bahussutā sīlavanto paṇḍitā, brāhmaṇāpi vatthuvijjādivasena bahussutā paṇḍitā. Te iminā sampannatarāti vattuṃ <pb ed="M" n="2.0265" /> mā labhantūti <hi rend="bold">sassamaṇabrāhmaṇiyā pajāyā</hi>ti vuttaṃ. <hi rend="bold">Sadevamanussāyā</hi>ti idaṃ pana nippadesato dassanatthaṃ gahitameva gahetvā vuttaṃ. Apicettha purimāni tīṇi padāni lokavasena vuttāni, pacchimāni dve pajāvasena. <hi rend="bold">Sīlasampannatara</hi>nti sīlena sampannataraṃ, adhikataranti attho. Ettha ca sīlādayo cattāro dhammā lokiyalokuttarā kathitā, vimuttiñāṇadassanaṃ lokiyameva. Paccavekkhaṇañāṇameva hetaṃ. <hi rend="bold">Pāturahosī</hi>ti ‘‘ayaṃ satthā avīcito yāva bhavaggā sīlādīhi attanā adhikataraṃ apassanto ‘mayā paṭividdhanavalokuttaradhammameva sakkatvā upanissāya viharissāmī’ti cinteti, kāraṇaṃ bhagavā cinteti, atthaṃ vuḍḍhiṃ visesaṃ <pb ed="P" n="3.0026" /> cinteti, gacchāmissa ussāhaṃ janessāmī’’ti cintetvā purato pākaṭo ahosi, abhimukhe aṭṭhāsīti attho.</p>

<p rend="bodytext"><hi rend="bold">Vihaṃsu</hi><pb ed="V" n="2.0258" /><hi rend="bold">viharanti cā</hi>ti ettha yo vadeyya – ‘‘viharantīti vacanato paccuppannepi bahū buddhā’’ti, so ‘‘bhagavāpi bhante etarahi arahaṃ sammāsambuddho’’ti iminā vacanena paṭibāhitabbo.</p>

<p rend="gatha1">‘‘Na me ācariyo atthi, sadiso me na vijjati;</p>

<p rend="gathalast">Sadevakasmiṃ lokasmiṃ, natthi me paṭipuggalo’’ti. (mahāva. 11; ma. ni. 2.341) –</p>

<p rend="unindented">Ādīhi cassa suttehi aññesaṃ buddhānaṃ abhāvo dīpetabbo. <hi rend="bold">Tasmā</hi>ti yasmā sabbepi buddhā saddhammagaruno, tasmā. <hi rend="bold">Mahattamabhikaṅkhatā</hi>ti mahantabhāvaṃ patthayamānena. <hi rend="bold">Saraṃ buddhāna sāsana</hi>nti buddhānaṃ sāsanaṃ sarantena.</p>

<p rend="bodytext"><hi rend="bold">Yato</hi>ti yasmiṃ kāle. <hi rend="bold">Mahattena samannāgato</hi>ti rattaññumahattaṃ vepullamahattaṃ brahmacariyamahattaṃ lābhaggamahattanti iminā catubbidhena mahattena samannāgato. <hi rend="bold">Atha me saṅghepi gāravo</hi>ti atha mayhaṃ saṅghepi gāravo jāto. Kismiṃ pana kāle bhagavatā saṅghe gāravo katoti? Mahāpajāpatiyā dussayugadānakāle. Tadā hi bhagavā attano upanītaṃ dussayugaṃ ‘‘saṅghe, gotami, dehi, saṅghe te dinne ahañceva pūjito bhavissāmi saṅgho cā’’ti vadanto saṅghe gāravaṃ akāsi nāma.</p>

<p rend="title">2. Dutiyauruvelasuttavaṇṇanā</p>

<p rend="bodytext" n="22"><hi rend="paranum">22</hi><hi rend="dot">.</hi> Dutiye <pb ed="M" n="2.0266" /><hi rend="bold">sambahulā</hi>ti bahukā. <hi rend="bold">Brāhmaṇā</hi>ti huhukkajātikena brāhmaṇena saddhiṃ āgatā brāhmaṇā. <hi rend="bold">Jiṇṇā</hi>ti <pb ed="P" n="3.0027" /> jarājiṇṇā. <hi rend="bold">Vuḍḍhā</hi>ti vayovuddhā. <hi rend="bold">Mahallakā</hi>ti jātimahallakā. <hi rend="bold">Addhagatā</hi>ti tayo vaye addhe atikkantā. <hi rend="bold">Sutameta</hi>nti amhehi sutaṃ etaṃ. <hi rend="bold">Tayidaṃ bho, gotama, tathevā</hi>ti bho, gotama, etaṃ amhehi sutakāraṇaṃ tathā eva. <hi rend="bold">Tayidaṃ bho, gotama, na sampannamevā</hi>ti taṃ etaṃ abhivādanādiakaraṇaṃ ananucchavikameva.</p>

<p rend="bodytext"><hi rend="bold">Akālavādī</hi>tiādīsu akāle vadatīti <hi rend="bold">akālavādī</hi>. Asabhāvaṃ vadatīti <hi rend="bold">abhūtavādī</hi>. Anatthaṃ vadati, no atthanti <hi rend="bold">anatthavādī</hi>. Adhammaṃ vadati, no dhammanti <hi rend="bold">adhammavādī</hi>. Avinayaṃ vadati <pb ed="V" n="2.0259" />, no vinayanti <hi rend="bold">avinayavādī. Anidhānavatiṃ vācaṃ bhāsitā</hi>ti na hadaye nidhetabbayuttakaṃ vācaṃ bhāsitā. <hi rend="bold">Akālenā</hi>ti kathetuṃ ayuttakālena. <hi rend="bold">Anapadesa</hi>nti apadesarahitaṃ, sāpadesaṃ sakāraṇaṃ katvā na katheti. <hi rend="bold">Apariyantavati</hi>nti pariyantarahitaṃ, na paricchedaṃ dassetvā katheti. <hi rend="bold">Anatthasaṃhita</hi>nti na lokiyalokuttaraatthanissitaṃ katvā katheti. <hi rend="bold">Bālo therotveva saṅkhaṃ gacchatī</hi>ti andhabālo theroti saṅkhaṃ gacchati.</p>

<p rend="bodytext"><hi rend="bold">Kālavādī</hi>tiādīni vuttapaṭipakkhavasena veditabbāni. <hi rend="bold">Paṇḍito therotveva saṅkhaṃ gacchatī</hi>ti paṇḍiccena samannāgatattā <pb ed="P" n="3.0028" /> paṇḍito, thirabhāvappattiyā theroti saṅkhaṃ gacchati.</p>

<p rend="bodytext"><hi rend="bold">Bahussuto hotī</hi>ti bahuṃ assa sutaṃ hoti, navaṅgaṃ satthusāsanaṃ pāḷianusandhipubbāparavasena uggahitaṃ hotīti attho. <hi rend="bold">Sutadharo</hi>ti sutassa ādhārabhūto. Yassa hi ito gahitaṃ ito palāyati, chiddaghaṭe udakaṃ viya na tiṭṭhati, parisamajjhe ekasuttaṃ vā jātakaṃ vā kathetuṃ vā vācetuṃ vā na sakkoti, ayaṃ na sutadharo nāma. Yassa pana uggahitaṃ buddhavacanaṃ uggahitakālasadisameva hoti, dasapi vīsatipi vassāni sajjhāyaṃ akarontassa neva nassati, ayaṃ sutadharo nāma. <hi rend="bold">Sutasannicayo</hi>ti sutassa sannicayabhūto. Yassa hi sutaṃ hadayamañjūsāya sannicitaṃ silāya lekhā viya suvaṇṇapatte pakkhittasīhavasā viya <pb ed="M" n="2.0267" /> ca tiṭṭhati, ayaṃ sutasannicayo nāma. <hi rend="bold">Dhātā</hi>ti dhātā paguṇā. Ekaccassa hi uggahitabuddhavacanaṃ dhātaṃ paguṇaṃ niccalikaṃ na hoti, ‘‘asukaṃ suttaṃ vā jātakaṃ vā kathehī’’ti vutte ‘‘sajjhāyitvā saṃsanditvā samanuggāhitvā jānissāmī’’ti vadati. Ekaccassa dhātaṃ paguṇaṃ bhavaṅgasotasadisaṃ hoti, ‘‘asukaṃ suttaṃ vā jātakaṃ vā kathehī’’ti vutte uddharitvā tameva katheti. Taṃ sandhāya vuttaṃ ‘‘dhātā’’ti. <hi rend="bold">Vacasā</hi><pb ed="P" n="3.0029" /><hi rend="bold">paricitā</hi>ti suttadasaka-vaggadasakapaṇṇāsadasakavasena vācāya sajjhāyitā. <hi rend="bold">Manasānupekkhitā</hi>ti cittena anupekkhitā. Yassa vācāya sajjhāyitaṃ buddhavacanaṃ manasā cintentassa tattha tattha pākaṭaṃ hoti, mahādīpaṃ jāletvā ṭhitassa rūpagataṃ viya paññāyati, taṃ sandhāyetaṃ vuttaṃ. <hi rend="bold">Diṭṭhiyā suppaṭividdhā</hi>ti atthato ca kāraṇato ca paññāya suppaṭividdhā.</p>

<p rend="bodytext"><hi rend="bold">Ābhicetasikāna</hi>nti <hi rend="bold">abhiceto</hi>ti abhikkantaṃ visuddhaṃ cittaṃ vuccati, adhicittaṃ vā, abhicetasi jātāni ābhicetasikāni, abhicetosannissitānīti vā ābhicetasikāni. <hi rend="bold">Diṭṭhadhammasukhavihārāna</hi>nti <pb ed="V" n="2.0260" /> diṭṭhadhamme sukhavihārānaṃ. Diṭṭhadhammoti paccakkho attabhāvo vuccati, tattha sukhavihārabhūtānanti attho. Rūpāvacarajjhānānametaṃ adhivacanaṃ. Tāni hi appetvā nisinnā jhāyino imasmiṃyeva attabhāve asaṃkiliṭṭhanekkhammasukhaṃ vindanti, tasmā ‘‘diṭṭhadhammasukhavihārānī’’ti vuccati. <hi rend="bold">Nikāmalābhī</hi>ti nikāmena lābhī, attano icchāvasena lābhī, icchiticchitakkhaṇe samāpajjituṃ samatthoti vuttaṃ hoti. <hi rend="bold">Akicchalābhī</hi>ti sukheneva paccanīkadhamme vikkhambhetvā samāpajjituṃ samatthoti vuttaṃ hoti. <hi rend="bold">Akasiralābhī</hi>ti akasirānaṃ lābhī vipulānaṃ, yathāparicchedena vuṭṭhātuṃ samatthoti vuttaṃ hoti. Ekacco hi lābhīyeva hoti, na pana icchiticchitakkhaṇe sakkoti samāpajjituṃ. Ekacco sakkoti tathāsamāpajjituṃ, pāripanthike <pb ed="P" n="3.0030" /> ca pana kicchena vikkhambheti. Ekacco tathā ca samāpajjati, pāripanthike ca akiccheneva vikkhambheti, na sakkoti nāḷikayantaṃ viya yathāparicchedeyeva vuṭṭhātuṃ. Yassa pana ayaṃ tividhāpi sampadā atthi, so ‘‘akicchalābhī akasiralābhī’’ti vuccati. <hi rend="bold">Āsavānaṃ khayā</hi>tiādīni vuttatthāneva. Evamidha sīlampi bāhusaccampi khīṇāsavasseva sīlaṃ bāhusaccañca, jhānānipi khīṇāsavasseva vaḷañjanakajjhānāni kathitāni. ‘‘Āsavānaṃ khayā’’tiādīhi <pb ed="M" n="2.0268" /> pana arahattaṃ kathitaṃ. Phalena cettha maggakiccaṃ pakāsitanti veditabbaṃ.</p>

<p rend="bodytext"><hi rend="bold">Uddhatenā</hi>ti uddhaccasahagatena. <hi rend="bold">Sampha</hi>nti palāpakathaṃ. <hi rend="bold">Asamāhitasaṅkappo</hi>ti aṭṭhapitasaṅkappo. <hi rend="bold">Mago</hi>ti magasadiso. <hi rend="bold">Ārā</hi>ti dūre. <hi rend="bold">Thāvareyyamhā</hi>ti thāvarabhāvato. <hi rend="bold">Pāpadiṭṭhī</hi>ti lāmakadiṭṭhi. <hi rend="bold">Anādaro</hi>ti ādararahito. <hi rend="bold">Sutavā</hi>ti sutena upagato. <hi rend="bold">Paṭibhānavā</hi>ti duvidhena paṭibhānena samannāgato. <hi rend="bold">Paññāyatthaṃ vipassatī</hi>ti sahavipassanāya maggapaññāya catunnaṃ saccānaṃ atthaṃ vinivijjhitvā passati. <hi rend="bold">Pāragū sabbadhammāna</hi>nti sabbesaṃ khandhādidhammānaṃ <pb ed="P" n="3.0031" /> pāraṃ gato, abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū, samāpattipāragūti evaṃ chabbidhena pāragamanena sabbadhammānaṃ pāraṃ pariyosānaṃ gato. <hi rend="bold">Akhilo</hi>ti rāgakhilādivirahito. <hi rend="bold">Paṭibhānavā</hi>ti duvidheneva paṭibhānena samannāgato. <hi rend="bold">Brahmacariyassa kevalī</hi>ti sakalabrahmacariyo. Sesamettha uttānamevāti.</p>

<p rend="title">3. Lokasuttavaṇṇanā</p>

<p rend="bodytext" n="23"><hi rend="paranum">23</hi><hi rend="dot">.</hi> Tatiye <hi rend="bold">loko</hi>ti dukkhasaccaṃ. <hi rend="bold">Abhisambuddho</hi>ti ñāto paccakkho kato. <hi rend="bold">Lokasmā</hi>ti <pb ed="V" n="2.0261" /> dukkhasaccato. <hi rend="bold">Pahīno</hi>ti mahābodhimaṇḍe arahattamaggañāṇena pahīno. <hi rend="bold">Tathāgatassa bhāvitā</hi>ti tathāgatena bhāvitā.</p>

<p rend="bodytext">Evaṃ ettakena ṭhānena catūhi saccehi attano buddhabhāvaṃ kathetvā idāni tathāgatabhāvaṃ kathetuṃ <hi rend="bold">yaṃ, bhikkhave</hi>tiādimāha. Tattha <hi rend="bold">diṭṭha</hi>nti rūpāyatanaṃ. <hi rend="bold">Suta</hi>nti saddāyatanaṃ. <hi rend="bold">Muta</hi>nti patvā gahetabbato gandhāyatanaṃ rasāyatanaṃ phoṭṭhabbāyatanaṃ. <hi rend="bold">Viññāta</hi>nti sukhadukkhādi dhammārammaṇaṃ. <hi rend="bold">Patta</hi>nti pariyesitvā vā apariyesitvā vā pattaṃ. <hi rend="bold">Pariyesita</hi>nti pattaṃ vā appattaṃ vā pariyesitaṃ. <hi rend="bold">Anuvicaritaṃ manasā</hi>ti cittena anusañcaritaṃ.</p>

<p rend="bodytext"><hi rend="bold">Tathāgatena</hi><pb ed="M" n="2.0269" /><hi rend="bold">abhisambuddha</hi>nti iminā etaṃ dasseti – yaṃ aparimāṇāsu lokadhātūsu imassa sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati, ‘‘ayaṃ satto imasmiṃ khaṇe imaṃ nāma rūpārammaṇaṃ <pb ed="P" n="3.0032" /> disvā sumano vā dummano vā majjhatto vā jāto’’ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ āgacchati, mūlagandho tacagandhotiādi gandhārammaṇaṃ ghānadvāre āpāthaṃ āgacchati, mūlaraso khandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati, ‘‘ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jāto’’ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa āpāthaṃ āgacchati, ‘‘ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jāto’’ti sabbaṃ tathāgatassa evaṃ abhisambuddhaṃ. Yañhi, bhikkhave, imesaṃ sabbasattānaṃ diṭṭhaṃ sutaṃ mutaṃ viññātaṃ, tattha tathāgatena adiṭṭhaṃ vā asutaṃ vā amutaṃ vā aviññātaṃ vā natthi, imassa pana mahājanassa pariyesitvā appattampi atthi, apariyesitvā appattampi atthi, pariyesitvā pattampi atthi, apariyesitvā pattampi atthi, sabbampi tathāgatassa appattaṃ nāma natthi ñāṇena asacchikataṃ.</p>

<p rend="bodytext"><hi rend="bold">Tasmā tathāgatoti vuccatī</hi>ti yaṃ yathā lokena gataṃ, tassa tatheva <pb ed="P" n="3.0033" /> gatattā tathāgatoti vuccati <pb ed="V" n="2.0262" />. Pāḷiyaṃ pana ‘‘abhisambuddha’’nti vuttaṃ, taṃ gatasaddena ekatthaṃ. Iminā nayena sabbavāresu tathāgatoti nigamassa attho veditabbo. Tassa yutti ekapuggalavaṇṇanāyaṃ tathāgatasaddavitthāre vuttāyeva. Apicettha <hi rend="bold">aññadatthū</hi>ti ekaṃsatthe nipāto. Dakkhatīti <hi rend="bold">daso</hi>. Vasaṃ vattetīti <hi rend="bold">vasavattī</hi>.</p>

<p rend="bodytext"><hi rend="bold">Sabbaṃ lokaṃ abhiññā</hi>ti tedhātukaṃ lokasannivāsaṃ jānitvā. <hi rend="bold">Sabbaṃ loke yathātatha</hi>nti tasmiṃ tedhātukalokasannivāse yaṃkiñci neyyaṃ, sabbaṃ taṃ yathātathaṃ aviparītaṃ jānitvā. <hi rend="bold">Visaṃyutto</hi>ti catunnaṃ <pb ed="M" n="2.0270" /> yogānaṃ pahānena visaṃyutto. <hi rend="bold">Anūpayo</hi>ti taṇhādiṭṭhiupayehi virahito. <hi rend="bold">Sabbābhibhū</hi>ti rūpādīni sabbārammaṇāni abhibhavitvā ṭhito. <hi rend="bold">Dhīro</hi>ti dhitisampanno. <hi rend="bold">Sabbaganthappamocano</hi>ti sabbe cattāropi ganthe mocetvā ṭhito. <hi rend="bold">Phuṭṭhassā</hi>ti phuṭṭhā assa. Idañca karaṇatthe sāmivacanaṃ. <hi rend="bold">Paramā santī</hi>ti nibbānaṃ. Tañhi tena ñāṇaphusanena phuṭṭhaṃ. Tenevāha – <hi rend="bold">nibbānaṃ akutobhaya</hi>nti. Atha <pb ed="P" n="3.0034" /> vā <hi rend="bold">paramāsantī</hi>ti uttamā santi. Katarā sāti? Nibbānaṃ. Yasmā pana nibbāne kutoci bhayaṃ natthi, tasmā taṃ <hi rend="bold">akutobhaya</hi>nti vuccati. <hi rend="bold">Vimutto upadhisaṅkhaye</hi>ti upadhisaṅkhayasaṅkhāte nibbāne tadārammaṇāya phalavimuttiyā vimutto. <hi rend="bold">Sīho anuttaro</hi>ti parissayānaṃ sahanaṭṭhena kilesānañca hiṃsanaṭṭhena tathāgato anuttaro sīho nāma. <hi rend="bold">Brahma</hi>nti seṭṭhaṃ. <hi rend="bold">Itī</hi>ti evaṃ tathāgatassa guṇe jānitvā. <hi rend="bold">Saṅgammā</hi>ti samāgantvā. <hi rend="bold">Taṃ namassantī</hi>ti taṃ tathāgataṃ te saraṇaṃ gatā namassanti. Idāni yaṃ vadantā te namassanti, taṃ dassetuṃ <hi rend="bold">danto</hi>tiādi vuttaṃ. Taṃ uttānatthamevāti.</p>

<p rend="title">4. Kāḷakārāmasuttavaṇṇanā</p>

<p rend="bodytext" n="24"><hi rend="paranum">24</hi><hi rend="dot">.</hi> Catutthaṃ atthuppattiyaṃ nikkhittaṃ. Katarāya atthuppattiyanti? Dasabalaguṇakathāya. Anāthapiṇḍikassa kira dhītā cūḷasubhaddā ‘‘sāketanagare kāḷakaseṭṭhiputtassa gehaṃ gacchissāmī’’ti satthāraṃ upasaṅkamitvā, ‘‘bhante, ahaṃ micchādiṭṭhikakulaṃ gacchāmi. Sace tattha sakkāraṃ labhissāmi, ekasmiṃ purise pesiyamāne papañco bhavissati, maṃ āvajjeyyātha bhagavā’’ti paṭiññaṃ gahetvā agamāsi. Seṭṭhi ‘‘suṇisā me āgatā’’ti maṅgalaṃ karontova bahuṃ khādanīyabhojanīyaṃ paṭiyādetvā pañca acelakasatāni nimantesi. So tesu nisinnesu ‘‘dhītā <pb ed="P" n="3.0035" /> me āgantvā arahante vandatū’’ti cūḷasubhaddāya pesesi. Āgataphalā ariyasāvikā arahanteti <pb ed="V" n="2.0263" /> vuttamatteyeva ‘‘lābhā vata me’’ti uṭṭhahitvā gatā te nissirikadassane acelake disvāva ‘‘samaṇā nāma na evarūpā honti, tāta, yesaṃ neva ajjhattaṃ hirī, na bahiddhā ottappaṃ atthī’’ti vatvā ‘‘na ime samaṇā, dhīdhī’’ti kheḷaṃ pātetvā nivattitvā attano vasanaṭṭhānameva gatā.</p>

<p rend="bodytext">Tato <pb ed="M" n="2.0271" /> acelakā ‘‘mahāseṭṭhi kuto te evarūpā kālakaṇṇī laddhā, kiṃ sakalajambudīpe aññā dārikā natthī’’ti seṭṭhiṃ paribhāsiṃsu. So ‘‘ācariyā jānitvā vā kataṃ hotu ajānitvā vā, ahamettha jānissāmī’’ti acelake uyyojetvā subhaddāya santikaṃ gantvā ‘‘amma, kasmā evarūpaṃ akāsi, kasmā arahante lajjāpesī’’ti āha. Tāta, arahantā nāma evarūpā na hontīti. Atha naṃ so āha –</p>

<p rend="gatha1">‘‘Kīdisā samaṇā tuyhaṃ, bāḷhaṃ kho ne pasaṃsasi;</p>

<p rend="gathalast">Kiṃsīlā kiṃsamācārā, taṃ me akkhāhi pucchitā’’ti.</p>

<p rend="bodytext">Sā āha –</p>

<p rend="gatha1">‘‘Santindriyā santamanā, santatejā guṇamaggasaṇṭhitā;</p>

<p rend="gathalast">Okkhittacakkhū mitabhāṇī, tādisā samaṇā mama.</p>

<p rend="gatha1">‘‘Vasanti vanamogayha, nāgo chetvāva bandhanaṃ;</p>

<p rend="gathalast">Ekakiyā adutiyā, tādisā samaṇā mamā’’ti.</p>

<p rend="bodytext">Evañca <pb ed="P" n="3.0036" /> pana vatvā seṭṭhissa pure ṭhatvā tiṇṇaṃ ratanānaṃ guṇaṃ kathesi. Seṭṭhi tassā vacanaṃ sutvā ‘‘yadi evaṃ, tava samaṇe ānetvā maṅgalaṃ karomā’’ti. Sā pucchi ‘‘kadā karissatha, tātā’’ti. Seṭṭhi cintesi – ‘‘katipāhaccayenāti vutte pesetvā pakkosāpeyyā’’ti. Atha naṃ ‘‘sve ammā’’ti āha. Sā sāyanhasamaye uparipāsādaṃ āruyha mahantaṃ pupphasamuggaṃ gahetvā satthu guṇe anussaritvā aṭṭha pupphamuṭṭhiyo dasabalassa vissajjetvā añjaliṃ paggayha namassamānā aṭṭhāsi. Evañca avaca – ‘‘bhagavā sve pañcahi <pb ed="V" n="2.0264" /> bhikkhusatehi saddhiṃ mayhaṃ bhikkhaṃ gaṇhathā’’ti. Tāni pupphāni gantvā dasabalassa matthake vitānaṃ hutvā aṭṭhaṃsu. Satthā āvajjento taṃ kāraṇaṃ addasa. Dhammadesanāpariyosāne anāthapiṇḍikamahāseṭṭhi dasabalaṃ vanditvā ‘‘sve, bhante, pañcahi bhikkhusatehi saddhiṃ mama gehe bhikkhaṃ gaṇhathā’’ti āha. Cūḷasubhaddāya nimantitamha seṭṭhīti. Na, bhante, kañci āgataṃ passāmāti. Āma, seṭṭhi, saddhā pana upāsikā dūre yojanasatamatthakepi yojanasahassamatthakepi ṭhitā himavanto viya paññāyatīti vatvā –</p>

<p rend="gatha1">‘‘Dūre <pb ed="M" n="2.0272" /> santo pakāsenti, himavantova pabbato;</p>

<p rend="gathalast">Asantettha na dissanti, rattiṃ khittā yathā sarā’’ti. (dha. pa. 304) –</p>

<p rend="unindented">Imaṃ gāthamāha. Anāthapiṇḍiko ‘‘bhante, mama, dhītu saṅgahaṃ karothā’’ti vanditvā pakkāmi.</p>

<p rend="bodytext">Satthā ānandattheraṃ āmantesi – ‘‘ahaṃ, ānanda, sāketaṃ gamissāmi, pañcannaṃ <pb ed="P" n="3.0037" /> bhikkhusatānaṃ salākaṃ dehi. Dadanto ca chaḷabhiññānaṃyeva dadeyyāsī’’ti. Thero tathā akāsi. Cūḷasubhaddā rattibhāgasamanantare cintesi – ‘‘buddhā nāma bahukiccā bahukaraṇīyā, maṃ sallakkheyya vā na vā, kiṃ nu kho karissāmī’’ti. Tasmiṃ khaṇe vessavaṇo mahārājā cūḷasubhaddāya kathesi – ‘‘bhadde, mā kho tvaṃ vimanā ahosi, mā dummanā. Adhivutthaṃ te bhagavatā svātanāya bhattaṃ saddhiṃ bhikkhusaṅghenā’’ti. Sā tuṭṭhapahaṭṭhā dānameva saṃvidahi. Sakkopi kho devarājā vissakammaṃ āmantesi – ‘‘tāta, dasabalo cūḷasubhaddāya santikaṃ sāketanagaraṃ gacchissati, pañca kūṭāgārasatāni māpehī’’ti. So tathā akāsi. Satthā pañcahi chaḷabhiññasatehi parivuto kūṭāgārayānena maṇivaṇṇaṃ ākāsaṃ vilikhanto viya sāketanagaraṃ agamāsi.</p>

<p rend="bodytext">Subhaddā buddhappamukhassa bhikkhusaṅghassa dānaṃ datvā satthāraṃ vanditvā āha – ‘‘bhante, mayhaṃ sasurapakkho micchādiṭṭhiko, sādhu tesaṃ anucchavikadhammaṃ kathethā’’ti. Satthā dhammaṃ desesi. Kāḷakaseṭṭhi sotāpanno hutvā attano uyyānaṃ dasabalassa adāsi. Acelakā ‘‘amhākaṃ paṭhamaṃ dinna’’nti nikkhamituṃ na icchanti. ‘‘Gacchatha nīharitabbaniyāmena te nīharathā’’ti sabbe nīharāpetvā tattheva satthu vihāraṃ kāretvā brahmadeyyaṃ katvā <pb ed="P" n="3.0038" /> udakaṃ pātesi <pb ed="V" n="2.0265" />. So kāḷakena kāritatāya kāḷakārāmo nāma jāto. Bhagavā tasmiṃ samaye tattha viharati. Tena vuttaṃ – ‘‘sākete viharati kāḷakārāme’’ti.</p>

<p rend="bodytext"><hi rend="bold">Bhikkhū āmantesī</hi>ti pañcasate bhikkhū āmantesi. Te kira sāketanagaravāsino kulaputtā satthu dhammadesanaṃ sutvā satthu santike pabbajitvā upaṭṭhānasālāya nisinnā ‘‘aho buddhaguṇā nāma mahantā, evarūpaṃ nāma micchādiṭṭhikaṃ kāḷakaseṭṭhiṃ diṭṭhito mocetvā sotāpattiphalaṃ pāpetvā <pb ed="M" n="2.0273" /> sakalanagaraṃ satthārā devalokasadisaṃ kata’’nti dasabalassa guṇaṃ kathenti. Satthā tesaṃ guṇaṃ kathentānaṃ cittaṃ upaparikkhitvā – ‘‘mayi gate mahatī desanā samuṭṭhissati, desanāpariyosāne ca ime pañcasatā bhikkhū arahatte patiṭṭhahissanti, mahāpathavī udakapariyantaṃ katvā kampissatī’’ti dhammasabhaṃ gantvā paññattavarabuddhāsane nisinno te bhikkhū ādiṃ katvā <hi rend="bold">yaṃ, bhikkhave, sadevakassa lokassā</hi>ti imaṃ desanaṃ ārabhi. Evamidaṃ suttaṃ guṇakathāya nikkhittanti veditabbaṃ.</p>

<p rend="bodytext">Tattha ‘‘tamahaṃ jānāmī’’ti padapariyosāne mahāpathavī udakapariyantaṃ katvā akampittha. <hi rend="bold">Abbhaññāsi</hi>nti abhiaññāsiṃ, jāninti attho. <hi rend="bold">Vidita</hi>nti pākaṭaṃ katvā ñātaṃ. Iminā etaṃ dasseti – aññe jānantiyeva, mayā pana pākaṭaṃ katvā viditanti. Imehi tīhi padehi sabbaññutabhūmi nāma kathitā. <hi rend="bold">Taṃ tathāgato na upaṭṭhāsī</hi>ti taṃ chadvārikaṃ ārammaṇaṃ tathāgato taṇhāya vā diṭṭhiyā vā na upaṭṭhāsi na upagañchi. Ayañhi passati bhagavā cakkhunā rūpaṃ, chandarāgo <pb ed="P" n="3.0039" /> bhagavato natthi, suvimuttacitto so bhagavā. Suṇāti bhagavā sotena saddaṃ. Ghāyati bhagavā ghānena gandhaṃ. Sāyati bhagavā jivhāya rasaṃ. Phusati bhagavā kāyena phoṭṭhabbaṃ. Vijānāti bhagavā manasā dhammaṃ, chandarāgo bhagavato natthi, suvimuttacitto so bhagavā. Tena vuttaṃ – ‘‘taṃ tathāgato na upaṭṭhāsī’’ti. Iminā padena khīṇāsavabhūmi kathitāti veditabbā.</p>

<p rend="bodytext"><hi rend="bold">Taṃ mamassa musā</hi>ti taṃ me vacanaṃ musāvādo nāma bhaveyya. <hi rend="bold">Taṃ passa tādisamevā</hi>ti tampi musāvādo bhaveyya. <hi rend="bold">Taṃ mamassa kalī</hi>ti taṃ vacanaṃ mayhaṃ doso bhaveyyāti attho. Ettāvatā saccabhūmi nāma kathitāti veditabbā.</p>

<p rend="bodytext"><hi rend="bold">Daṭṭhā</hi><pb ed="V" n="2.0266" /><hi rend="bold">daṭṭhabba</hi>nti disvā daṭṭhabbaṃ. <hi rend="bold">Diṭṭhaṃ na maññatī</hi>ti taṃ diṭṭhaṃ rūpāyatanaṃ ‘‘ahaṃ mahājanena diṭṭhameva passāmī’’ti taṇhāmānadiṭṭhīhi na maññati. <hi rend="bold">Adiṭṭhaṃ na maññatī</hi>ti ‘‘ahaṃ mahājanena adiṭṭhameva etaṃ passāmī’’ti evampi taṇhādīhi maññanāhi na maññati. <hi rend="bold">Daṭṭhabbaṃ na maññatī</hi>ti ‘‘mahājanena diṭṭhaṃ passāmī’’ti evampi tāhi maññanāhi na maññati. Daṭṭhabbañhi adiṭṭhampi hotiyeva. Evarūpāni hi vacanāni tīsupi kālesu labbhanti, tenassa attho vutto. <hi rend="bold">Daṭṭhāraṃ</hi><pb ed="P" n="3.0040" /><hi rend="bold">na maññatī</hi>ti passitāraṃ <pb ed="M" n="2.0274" /> ekasattaṃ nāma tāhi maññanāhi na maññatīti attho. Sesaṭṭhānesupi imināva nayena attho veditabbo. Iminā ettakena ṭhānena suññatābhūmi nāma kathitā.</p>

<p rend="bodytext"><hi rend="bold">Iti kho, bhikkhave</hi>ti evaṃ kho, bhikkhave. <hi rend="bold">Tādīyeva tādī</hi>ti <hi rend="bold">tāditā</hi> nāma ekasadisatā. Tathāgato ca yādiso lābhādīsu, tādisova alābhādīsu. Tena vuttaṃ – ‘‘lābhepi tādī, alābhepi tādī. Yasepi tādī, ayasepi tādī. Nindāyapi tādī, pasaṃsāyapi tādī. Sukhepi tādī, dukkhepi tādī’’ti (mahāni. 38, 192). Imāya tāditāya tādī. <hi rend="bold">Tamhā ca pana tādimhā</hi>ti tato tathāgatatādito añño uttaritaro vā paṇītataro vā tādī natthīti ettāvatā tādibhūmi nāma kathitā. Imāhi pañcabhūmīhi desanaṃ niṭṭhāpentassa pañcasupi ṭhānesu mahāpathavī sakkhibhāvena akampittha. Desanāpariyosāne te pañcasate adhunāpabbajite kulaputte ādiṃ katvā taṃ ṭhānaṃ pattānaṃ devamanussānaṃ caturāsīti pāṇasahassāni amatapānaṃ piviṃsu.</p>

<p rend="bodytext">Bhagavāpi suttaṃ niṭṭhāpetvā gāthāhi kūṭaṃ gaṇhanto <hi rend="bold">yaṃkiñcī</hi>tiādimāha. Tattha <pb ed="P" n="3.0041" /><hi rend="bold">ajjhositaṃ saccamutaṃ paresa</hi>nti paresaṃ saddhāya parapattiyāyanāya saccamutanti maññitvā ajjhositaṃ gilitvā pariniṭṭhāpetvā gahitaṃ. <hi rend="bold">Sayasaṃvutesū</hi>ti sayameva saṃvaritvā piyāyitvā gahitagahaṇesu, diṭṭhigatikesūti attho. Diṭṭhigatikā hi sayaṃ saṃvutāti vuccanti. <hi rend="bold">Saccaṃ musā vāpi paraṃ daheyyā</hi>ti tesu sayaṃ saṃvutasaṅkhātesu diṭṭhigatikesu tathāgato tādī tesaṃ ekampi vacanaṃ ‘‘idameva saccaṃ moghamañña’’nti evaṃ saccaṃ musā vāpi paraṃ uttamaṃ katvā na odaheyya, na saddaheyya, na pattiyāyeyya. <hi rend="bold">Etañca salla</hi>nti etaṃ diṭṭhisallaṃ. <hi rend="bold">Paṭikacca disvā</hi>ti puretaraṃ bodhimūleyeva disvā. <hi rend="bold">Visattā</hi>ti laggā lagitā palibuddhā. <hi rend="bold">Jānāmi passāmi tatheva eta</hi>nti yathāyaṃ pajā ajjhositā gilitvā pariniṭṭhāpetvā visattā laggā lagitā, evaṃ ahampi <pb ed="V" n="2.0267" /> jānāmi passāmi. Tathā evaṃ yathā etāya pajāya gahitanti evaṃ ajjhositaṃ natthi tathāgatānanti attho.</p>

<p rend="title">5. Brahmacariyasuttavaṇṇanā</p>

<p rend="bodytext" n="25"><hi rend="paranum">25</hi><hi rend="dot">.</hi> Pañcame <pb ed="M" n="2.0275" /><hi rend="bold">janakuhanattha</hi>nti tīhi kuhanavatthūhi janassa kuhanatthāya. <hi rend="bold">Na janalapanattha</hi>nti na janassa upalāpanatthaṃ. <hi rend="bold">Na lābhasakkārasilokānisaṃsattha</hi>nti na cīvarādithutivacanatthaṃ. <hi rend="bold">Na itivādappamokkhānisaṃsattha</hi>nti na tena tena kāraṇena <pb ed="P" n="3.0042" /> katavādānisaṃsatthaṃ, na vādassa pamokkhānisaṃsatthaṃ. <hi rend="bold">Na iti maṃ jano jānātū</hi>ti na ‘‘evaṃ kira esa bhikkhu, evaṃ kira esa bhikkhū’’ti janassa jānanatthāya. <hi rend="bold">Saṃvarattha</hi>nti pañcahi saṃvarehi saṃvaraṇatthāya. <hi rend="bold">Pahānattha</hi>nti tīhi pahānehi pajahanatthāya. <hi rend="bold">Virāgattha</hi>nti rāgādīnaṃ virajjanatthāya. <hi rend="bold">Nirodhattha</hi>nti tesaṃyeva nirujjhanatthāya. <hi rend="bold">Anītiha</hi>nti itihaparivajjitaṃ, aparapattiyanti attho. <hi rend="bold">Nibbānogadhagāmina</hi>nti nibbānassa antogāminaṃ. Maggabrahmacariyañhi nibbānaṃ ārammaṇaṃ karitvā nibbānassa antoyeva vattati pavattati. <hi rend="bold">Paṭipajjantī</hi>ti duvidhampi paṭipajjanti. Imasmiṃ sutte vaṭṭavivaṭṭaṃ kathetvā gāthāsu vivaṭṭameva kathitaṃ.</p>

<p rend="title">6. Kuhasuttavaṇṇanā</p>

<p rend="bodytext" n="26"><hi rend="paranum">26</hi><hi rend="dot">.</hi> Chaṭṭhe <hi rend="bold">kuhā</hi>ti kuhakā. <hi rend="bold">Thaddhā</hi>ti kodhena ca mānena ca thaddhā. <hi rend="bold">Lapā</hi>ti upalāpakā. <hi rend="bold">Siṅgī</hi>ti ‘‘tattha katamaṃ siṅgaṃ, yaṃ siṅgaṃ siṅgāratā cāturatā cāturiyaṃ parikkhattatā pārikkhattiya’’nti (vibha. 852) evaṃ vuttehi siṅgasadisehi pākaṭakilesehi samannāgatā. <hi rend="bold">Unnaḷā</hi>ti uggatanaḷā tucchamānaṃ ukkhipitvā ṭhitā. <hi rend="bold">Asamāhitā</hi>ti cittekaggamattassāpi alābhino. <hi rend="bold">Na</hi><pb ed="P" n="3.0043" /><hi rend="bold">me te, bhikkhave, bhikkhū māmakā</hi>ti te mayhaṃ bhikkhū mama santakā na honti. ‘‘Te mayha’’nti idaṃ pana satthāraṃ uddissa pabbajitattā vuttaṃ. <hi rend="bold">Te kho me, bhikkhave, bhikkhū māmakā</hi>ti idhāpi meti attānaṃ uddissa pabbajitattā vadati, sammāpaṭipannattā pana ‘‘māmakā’’ti āha. <hi rend="bold">Vuddhiṃ virūḷhiṃ vepullaṃ āpajjantī</hi>ti sīlādīhi guṇehi vaḍḍhanato vuddhiṃ, niccalabhāvena virūḷhiṃ, sabbattha patthaṭatāya vepullaṃ pāpuṇanti. Te panete yāva <pb ed="V" n="2.0268" /> arahattamaggā viruhanti, arahattaphalaṃ patte virūḷhā nāma honti. Iti imasmiṃ suttepi gāthāsupi vaṭṭavivaṭṭameva kathitaṃ.</p>

<p rend="title">7. Santuṭṭhisuttavaṇṇanā</p>

<p rend="bodytext" n="27"><hi rend="paranum">27</hi><hi rend="dot">.</hi> Sattame <pb ed="M" n="2.0276" /><hi rend="bold">appānī</hi>ti parittāni. <hi rend="bold">Sulabhānī</hi>ti sukhena laddhabbāni, yattha katthaci sakkā honti labhituṃ. <hi rend="bold">Anavajjānī</hi>ti niddosāni. <hi rend="bold">Piṇḍiyālopabhojana</hi>nti jaṅghāpiṇḍiyabalena caritvā ālopamattaṃ laddhaṃ bhojanaṃ. <hi rend="bold">Pūtimutta</hi>nti yaṃkiñci muttaṃ. Yathā hi suvaṇṇavaṇṇopi kāyo pūtikāyoti vuccati, evaṃ abhinavampi muttaṃ pūtimuttameva.</p>

<p rend="bodytext"><hi rend="bold">Vighāto</hi>ti vigataghāto, cittassa dukkhaṃ na hotīti attho. <hi rend="bold">Disā</hi><pb ed="P" n="3.0044" /><hi rend="bold">nappaṭihaññatī</hi>ti yassa hi ‘‘asukaṭṭhānaṃ nāma gato cīvarādīni labhissāmī’’ti cittaṃ uppajjati, tassa disā paṭihaññati nāma. Yassa evaṃ na uppajjati, tassa nappaṭihaññati nāma. <hi rend="bold">Dhammā</hi>ti paṭipattidhammā. <hi rend="bold">Sāmaññassānulomikā</hi>ti samaṇadhammassa anulomā. <hi rend="bold">Adhiggahitā</hi>ti sabbete tuṭṭhacittassa bhikkhuno adhiggahitā honti antogatā na paribāhirāti.</p>

<p rend="title">8. Ariyavaṃsasuttavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi> Aṭṭhamassa ajjhāsayiko nikkhepo. Imaṃ kira mahāariyavaṃsasuttantaṃ bhagavā jetavanamahāvihāre dhammasabhāyaṃ paññattavarabuddhāsane nisinno attanopi parapuggalānampi ajjhāsayavasena parivāretvā nisinnāni cattālīsa bhikkhusahassāni, ‘‘bhikkhave’’ti āmantetvā <hi rend="bold">cattārome, bhikkhave, ariyavaṃsā</hi>ti ārabhi. Tattha <hi rend="bold">ariyavaṃsā</hi>ti ariyānaṃ vaṃsā. Yathā hi khattiyavaṃso brāhmaṇavaṃso vessavaṃso suddavaṃso samaṇavaṃso kulavaṃso rājavaṃso, evaṃ ayampi aṭṭhamo ariyavaṃso ariyatanti ariyapaveṇī nāma hoti. So kho panāyaṃ ariyavaṃso imesaṃ vaṃsānaṃ mūlagandhādīnaṃ kāḷānusārigandhādayo viya aggamakkhāyati.</p>

<p rend="bodytext">Ke pana te ariyā, yesaṃ ete vaṃsāti? Ariyā vuccanti buddhā ca paccekabuddhā ca tathāgatasāvakā ca, etesaṃ ariyānaṃ vaṃsāti <hi rend="bold">ariyavaṃsā</hi>. Ito pubbe hi satasahassakappādhikānaṃ <pb ed="V" n="2.0269" /> catunnaṃ asaṅkhyeyyānaṃ matthake taṇhaṅkaro, medhaṅkaro <pb ed="P" n="3.0045" />, saraṇaṅkaro, dīpaṅkaroti cattāro <pb ed="M" n="2.0277" /> buddhā uppannā, te ariyā, tesaṃ ariyānaṃ vaṃsāti ariyavaṃsā. Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño nāma buddho uppanno…pe… imasmiṃ kappe kakusandho, koṇāgamano, kassapo, amhākaṃ bhagavā gotamoti cattāro buddhā uppannā, tesaṃ ariyānaṃ vaṃsāti ariyavaṃsā. Apica atītānāgatapaccuppannānaṃ sabbabuddha-paccekabuddha-buddhasāvakānaṃ ariyānaṃ vaṃsāti ariyavaṃsā.</p>

<p rend="bodytext">Te kho panete <hi rend="bold">aggaññā</hi> aggāti jānitabbā, <hi rend="bold">rattaññā</hi> dīgharattaṃ pavattāti jānitabbā, <hi rend="bold">vaṃsaññā</hi> vaṃsāti jānitabbā. <hi rend="bold">Porāṇā</hi> na adhunuppattikā. <hi rend="bold">Asaṃkiṇṇā</hi> avikiṇṇā anapanītā. <hi rend="bold">Asaṃkiṇṇapubbā</hi> atītabuddhehipi na saṃkiṇṇapubbā, ‘‘ki imehī’’ti na apanītapubbā. <hi rend="bold">Na saṃkīyantī</hi>ti idānipi na apanīyanti. <hi rend="bold">Na saṃkīyissantī</hi>ti anāgatabuddhehipi na apanīyissanti. Ye loke viññū samaṇabrāhmaṇā, tehi <hi rend="bold">appaṭikuṭṭhā,</hi> samaṇehi brāhmaṇehi viññūhi aninditā agarahitā.</p>

<p rend="bodytext"><hi rend="bold">Santuṭṭho hotī</hi>ti paccayasantosavasena santuṭṭho hoti. <hi rend="bold">Itarītarenā</hi>ti na thūlasukhumalūkhapaṇītathirajiṇṇānaṃ yena kenaci, atha kho yathāladdhādīnaṃ itarītarena yena kenaci santuṭṭho hotīti attho. Cīvarasmiñhi tayo santosā <pb ed="P" n="3.0046" /> yathālābhasantoso yathābalasantoso yathāsāruppasantosoti. Piṇḍapātādīsupi eseva nayo. Tesaṃ vitthārakathā ‘‘santuṭṭhassa, bhikkhave, anuppannā ceva kusalā dhammā uppajjantī’’ti imasmiṃ sutte vuttanayeneva veditabbā. Iti ime tayo santose sandhāya ‘‘santuṭṭho hoti itarītarena cīvarena, yathāladdhādīsu yena kenaci cīvarena santuṭṭho hotī’’ti vuttaṃ.</p>

<p rend="bodytext">Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ, cīvarasantoso jānitabbo, cīvarappaṭisaṃyuttāni dhutaṅgāni jānitabbāni. Tattha <hi rend="bold">cīvaraṃ jānitabba</hi>nti khomādīni cha cīvarāni dukūlādīni cha anulomacīvarāni jānitabbāni. Imāni dvādasa kappiyacīvarāni. Kusacīraṃ, vākacīraṃ, phalakacīraṃ, kesakambalaṃ, vāḷakambalaṃ, potthako, cammaṃ, ulūkapakkhaṃ, rukkhadussaṃ, latādussaṃ, erakadussaṃ, kadalidussaṃ, veḷudussanti evamādīni pana akappiyacīvarāni.</p>

<p rend="bodytext"><hi rend="bold">Cīvarakkhetta</hi>nti <pb ed="V" n="2.0270" /><pb ed="M" n="2.0278" /> ‘‘saṅghato vā gaṇato vā ñātito vā mittato vā attano vā dhanena, paṃsukūlaṃ vā’’ti evaṃ uppajjanato cha khettāni, aṭṭhannañca mātikānaṃ vasena aṭṭha khettāni jānitabbāni.</p>

<p rend="bodytext"><hi rend="bold">Paṃsukūla</hi>nti sosānikaṃ, pāpaṇikaṃ, rathiyaṃ, saṅkārakūṭakaṃ, sotthiyaṃ, sinānaṃ, titthaṃ, gatapaccāgataṃ, aggidaḍḍhaṃ, gokhāyitaṃ, upacikakhāyitaṃ, undūrakhāyitaṃ <pb ed="P" n="3.0047" />, antacchinnaṃ, dasacchinnaṃ, dhajāhaṭaṃ, thūpaṃ, samaṇacīvaraṃ, sāmuddiyaṃ, ābhisekiyaṃ, panthikaṃ, vātāhaṭaṃ, iddhimayaṃ, devadattiyanti tevīsati paṃsukūlāni veditabbāni. Ettha ca <hi rend="bold">sotthiya</hi>nti gabbhamalaharaṇaṃ. <hi rend="bold">Gatapaccāgata</hi>nti matakasarīraṃ pārupitvā susānaṃ netvā ānītacīvaraṃ. <hi rend="bold">Dhajāhaṭa</hi>nti dhajaṃ ussāpetvā tato ānītaṃ. <hi rend="bold">Thūpa</hi>nti vammike pūjitacīvaraṃ. <hi rend="bold">Sāmuddiya</hi>nti samuddavīcīhi thalaṃ pāpitaṃ. <hi rend="bold">Panthika</hi>nti panthaṃ gacchantehi corabhayena pāsāṇehi koṭṭetvā pārutacīvaraṃ. <hi rend="bold">Iddhimaya</hi>nti ehibhikkhucīvaraṃ. Sesaṃ pākaṭamevāti.</p>

<p rend="bodytext"><hi rend="bold">Cīvarasantoso</hi>ti vīsati cīvarasantosā – cīvare vitakkasantoso, gamanasantoso, pariyesanasantoso, paṭilābhasantoso, mattapaṭiggahaṇasantoso, loluppavivajjanasantoso, yathālābhasantoso, yathābalasantoso, yathāsāruppasantoso, udakasantoso, dhovanasantoso, karaṇasantoso, parimāṇasantoso, suttasantoso, sibbanasantoso, rajanasantoso, kappasantoso, paribhogasantoso, sannidhiparivajjanasantoso, vissajjanasantosoti.</p>

<p rend="bodytext">Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati. So hi pavāretvā cīvaramāse cīvaraṃ karoti, paṃsukūliko aḍḍhamāseneva karoti. Idaṃ māsaḍḍhamāsamattaṃ vitakkanaṃ <hi rend="bold">vitakkasantoso</hi> nāma. Vitakkasantosena pana santuṭṭhena bhikkhunā pācīnakhaṇḍarājivāsikapaṃsukūlikattherasadisena <pb ed="P" n="3.0048" /> bhavitabbaṃ.</p>

<p rend="bodytext">Thero kira ‘‘cetiyapabbatavihāre cetiyaṃ vandissāmī’’ti āgato cetiyaṃ vanditvā cintesi – ‘‘mayhaṃ cīvaraṃ jiṇṇaṃ, bahūnaṃ vasanaṭṭhāne labhissāmī’’ti. So mahāvihāraṃ gantvā saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya āgantvā theraṃ vandi. Thero ‘‘kiṃ <pb ed="M" n="2.0279" />, āvuso’’ti āha. Gāmadvāraṃ, bhante, gamissāmīti. Ahampāvuso, gamissāmīti <pb ed="V" n="2.0271" />. Sādhu, bhanteti gacchanto mahābodhidvārakoṭṭhake ṭhatvā ‘‘puññavantānaṃ vasanaṭṭhāne manāpaṃ labhissāmī’’ti cintetvā ‘‘aparisuddho me vitakko’’ti tatova paṭinivatti. Punadivase ambaṅgaṇasamīpato, punadivase mahācetiyassa uttaradvārato tattheva paṭinivattitvā catutthadivase therassa santikaṃ agamāsi. Thero ‘‘imassa bhikkhuno vitakko na parisuddho bhavissatī’’ti cīvaraṃ gahetvā tena saddhiṃyeva pañhaṃ pucchamāno gāmaṃ pāvisi. Tañca rattiṃ eko manusso uccārapalibuddho sāṭakeyeva vaccaṃ katvā taṃ saṅkāraṭṭhāne chaḍḍesi. Paṃsukūlikatthero taṃ nīlamakkhikāhi samparikiṇṇaṃ disvā añjaliṃ paggahesi. Mahāthero ‘‘kiṃ, āvuso, saṅkāraṭṭhānassa añjaliṃ paggaṇhāsī’’ti. Nāhaṃ, bhante, saṅkāraṭṭhānassa añjaliṃ paggaṇhāmi, mayhaṃ pitu dasabalassa paggaṇhāmi, puṇṇadāsiyā sarīraṃ pārupitvā chaḍḍitaṃ paṃsukūlaṃ tumbamatte pāṇake vidhunitvā susānato gaṇhantena dukkarataraṃ kataṃ <pb ed="P" n="3.0049" />, bhanteti. Mahāthero ‘‘parisuddho vitakko paṃsukūlikassā’’ti cintesi. Paṃsukūlikattheropi tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ gahetvā cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ pāpuṇi.</p>

<p rend="bodytext">Cīvaratthāya gacchantassa pana ‘‘kattha labhissāmī’’ti acintetvā kammaṭṭhānasīseneva gamanaṃ <hi rend="bold">gamanasantoso</hi> nāma. Pariyesantassa pana yena vā tena vā saddhiṃ apariyesitvā lajjiṃ pesalaṃ bhikkhuṃ gahetvā pariyesanaṃ <hi rend="bold">pariyesanasantoso</hi> nāma. Evaṃ pariyesantassa āhariyamānaṃ cīvaraṃ dūrato disvā ‘‘etaṃ manāpaṃ bhavissati, etaṃ amanāpa’’nti evaṃ avitakketvā thūlasukhumādīsu yathāladdheneva santussanaṃ <hi rend="bold">paṭilābhasantoso</hi> nāma. Evaṃ laddhaṃ gaṇhantassāpi ‘‘ettakaṃ dupaṭṭassa bhavissati, ettakaṃ ekapaṭṭassā’’ti attano pahonakamatteneva santussanaṃ <hi rend="bold">mattapaṭiggahaṇasantoso</hi> nāma. Cīvaraṃ pariyesantassa pana ‘‘asukassa gharadvāre manāpaṃ labhissāmī’’ti acintetvā dvārapaṭipāṭiyā caraṇaṃ <hi rend="bold">loluppavivajjanasantoso</hi> nāma.</p>

<p rend="bodytext">Lūkhapaṇītesu yena kenaci yāpetuṃ sakkontassa yathāladdheneva yāpanaṃ <hi rend="bold">yathālābhasantoso</hi> nāma. Attano thāmaṃ jānitvā yena yāpetuṃ sakkoti, tena yāpanaṃ <hi rend="bold">yathābalasantoso</hi> nāma. Manāpaṃ aññassa <pb ed="M" n="2.0280" /> datvā attanā yena kenaci yāpanaṃ <hi rend="bold">yathāsāruppasantoso</hi> nāma.</p>

<p rend="bodytext">‘‘Kattha udakaṃ manāpaṃ, kattha amanāpa’’nti avicāretvā yena kenaci dhovanūpagena udakena <pb ed="V" n="2.0272" /> dhovanaṃ <hi rend="bold">udakasantoso</hi> nāma. Paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati. Dhovantassa pana muggarādīhi apaharitvā <pb ed="P" n="3.0050" /> hatthehi madditvā dhovanaṃ <hi rend="bold">dhovanasantoso</hi> nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati. Evaṃ dhovitvā karontassa ‘‘idaṃ thūlaṃ, idaṃ sukhuma’’nti akopetvā pahonakanīhāreneva karaṇaṃ <hi rend="bold">karaṇasantoso</hi> nāma. Timaṇḍalapaticchādanamattasseva karaṇaṃ <hi rend="bold">parimāṇasantoso</hi> nāma. Cīvarakaraṇatthāya pana manāpaṃ suttaṃ pariyesissāmīti avicāretvā rathikādīsu vā devaṭṭhāne vā āharitvā pādamūle vā ṭhapitaṃ yaṃkiñcideva suttaṃ gahetvā karaṇaṃ <hi rend="bold">suttasantoso</hi> nāma.</p>

<p rend="bodytext">Kusibandhanakāle pana aṅgulamatte satta vāre na vijjhitabbaṃ. Evaṃ karontassa hi yo bhikkhu sahāyo na hoti, tassa vattabhedopi natthi. Tivaṅgulamatte pana satta vāre vijjhitabbaṃ. Evaṃ karontassa maggappaṭipannenāpi sahāyena bhavitabbaṃ. Yo na hoti, tassa vattabhedo. Ayaṃ <hi rend="bold">sibbanasantoso</hi> nāma. Rajantena pana kāḷakacchakādīni pariyesantena na caritabbaṃ, somavakkalādīsu yaṃ labhati, tena rajitabbaṃ. Alabhantena pana manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā rajitabbaṃ. Ayaṃ <hi rend="bold">rajanasantoso</hi> nāma. Nīlakaddamakāḷasāmesu yaṃkiñci gahetvā hatthipiṭṭhe nisinnassa paññāyamānakappakaraṇaṃ <hi rend="bold">kappasantoso</hi> nāma.</p>

<p rend="bodytext">Hirikopīnappaṭicchādanamattavasena paribhuñjanaṃ <hi rend="bold">paribhogasantoso</hi> nāma. Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena na vaṭṭati. Katampi sace antevāsikādīnaṃ <pb ed="P" n="3.0051" /> dātukāmo hoti, te ca asannihitā, yāva āgamanā ṭhapetuṃ vaṭṭati. Āgatamattesu dātabbaṃ. Dātuṃ asakkontena adhiṭṭhātabbaṃ. Aññasmiṃ cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi <pb ed="M" n="2.0281" /> hoti, adhiṭṭhitaṃ na hotīti <hi rend="bold">mahāsīvatthero</hi> āha. Ayaṃ <hi rend="bold">sannidhiparivajjanasantoso</hi> nāma. Vissajjentena pana na mukhaṃ oloketvā dātabbaṃ, sāraṇīyadhamme ṭhatvā vissajjetabbanti ayaṃ <hi rend="bold">vissajjanasantoso</hi> nāma.</p>

<p rend="bodytext"><hi rend="bold">Cīvarappaṭisaṃyuttāni dhutaṅgāni</hi> nāma paṃsukūlikaṅgañceva tecīvarikaṅgañca. Tesaṃ vitthārakathā visuddhimagge (visuddhi. 1.24-25) veditabbā. Iti cīvarasantosamahāariyavaṃsaṃ pūrayamāno <pb ed="V" n="2.0273" /> bhikkhu imāni dve dhutaṅgāni gopeti. Imāni gopento cīvarasantosamahāariyavaṃsavasena santuṭṭho hotīti.</p>

<p rend="bodytext"><hi rend="bold">Vaṇṇavādī</hi>ti eko santuṭṭho hoti, santosassa vaṇṇaṃ na katheti. Eko na santuṭṭho hoti, santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti. Eko santuṭṭho ceva hoti, santosassa ca vaṇṇaṃ katheti. Taṃ dassetuṃ ‘‘itarītaracīvarasantuṭṭhiyā ca vaṇṇavādī’’ti vuttaṃ.</p>

<p rend="bodytext"><hi rend="bold">Anesana</hi>nti dūteyyapahinagamanānuyogapabhedaṃ nānappakāraṃ anesanaṃ. <hi rend="bold">Appatirūpa</hi>nti ayuttaṃ. <hi rend="bold">Aladdhā</hi><pb ed="P" n="3.0052" /><hi rend="bold">cā</hi>ti alabhitvā. Yathā ekacco ‘‘kathaṃ nu kho cīvaraṃ labhissāmī’’ti puññavantehi bhikkhūhi saddhiṃ ekato hutvā kohaññaṃ karonto uttasati paritassati, santuṭṭho bhikkhu evaṃ aladdhā cīvaraṃ na paritassati. <hi rend="bold">Laddhā cā</hi>ti dhammena samena labhitvā. <hi rend="bold">Agadhito</hi>ti vigatalobhagiddho. <hi rend="bold">Amucchito</hi>ti adhimattataṇhāya mucchaṃ anāpanno. <hi rend="bold">Anajjhopanno</hi>ti taṇhāya anotthato apariyonaddho. <hi rend="bold">Ādīnavadassāvī</hi>ti anesanāpattiyañca gedhitaparibhoge ca ādīnavaṃ passamāno. <hi rend="bold">Nissaraṇapañño</hi>ti ‘‘yāvadeva sītassa paṭighātāyā’’ti vuttaṃ nissaraṇameva pajānanto.</p>

<p rend="bodytext"><hi rend="bold">Itarītaracīvarasantuṭṭhiyā</hi>ti yena kenaci cīvarena santuṭṭhiyā. <hi rend="bold">Nevattānukkaṃsetī</hi>ti ‘‘ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ, ko mayā sadiso atthī’’ti attukkaṃsanaṃ na karoti. <hi rend="bold">No paraṃ vambhetī</hi>ti ‘‘ime panaññe bhikkhū na paṃsukūlikā’’ti vā, ‘‘paṃsukūlikaṅgamattampi etesaṃ natthī’’ti vā evaṃ paraṃ na vambheti. <hi rend="bold">Yo hi tattha dakkho</hi>ti yo tasmiṃ cīvarasantose vaṇṇavādādīsu vā dakkho cheko <pb ed="M" n="2.0282" /> byatto. <hi rend="bold">Analaso</hi>ti sātaccakiriyāya ālasiyavirahito. <hi rend="bold">Sampajāno paṭissato</hi>ti sampajānapaññāya ceva satiyā ca yutto. <hi rend="bold">Ariyavaṃse ṭhito</hi>ti ariyavaṃse patiṭṭhito.</p>

<p rend="bodytext"><hi rend="bold">Itarītarena</hi><pb ed="P" n="3.0053" /><hi rend="bold">piṇḍapātenā</hi>ti yena kenaci piṇḍapātena. Etthāpi piṇḍapāto jānitabbo, piṇḍapātakkhettaṃ jānitabbaṃ, piṇḍapātasantoso jānitabbo, piṇḍapātappaṭisaṃyuttaṃ dhutaṅgaṃ jānitabbaṃ <pb ed="V" n="2.0274" />. Tattha <hi rend="bold">piṇḍapāto</hi>ti odano kummāso sattu maccho maṃsaṃ khīraṃ dadhi sappi navanītaṃ telaṃ madhu phāṇitaṃ yāgu khādanīyaṃ sāyanīyaṃ lehanīyanti soḷasa piṇḍapātā.</p>

<p rend="bodytext"><hi rend="bold">Piṇḍapātakkhetta</hi>nti saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikabhattaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ dhurabhattaṃ kuṭibhattaṃ vārabhattaṃ vihārabhattanti pannarasa piṇḍapātakkhettāni.</p>

<p rend="bodytext"><hi rend="bold">Piṇḍapātasantoso</hi>ti piṇḍapāte vitakkasantoso gamanasantoso pariyesanasantoso paṭilābhasantoso paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso yathābalasantoso yathāsāruppasantoso upakārasantoso parimāṇasantoso paribhogasantoso sannidhiparivajjanasantoso vissajjanasantosoti pannarasa santosā.</p>

<p rend="bodytext">Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ caratā sāyaṃ therūpaṭṭhānakāle ‘‘sve kattha piṇḍāya carissāmāti? Asukagāme, bhante’’ti ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake ṭhatvā vitakketabbaṃ. Tato paṭṭhāya vitakkento ariyavaṃsā cuto hoti paribāhiro. Ayaṃ <pb ed="P" n="3.0054" /><hi rend="bold">vitakkasantoso</hi> nāma.</p>

<p rend="bodytext">Piṇḍāya pavisantena ‘‘kuhiṃ labhissāmī’’ti acintetvā kammaṭṭhānasīsena gantabbaṃ. Ayaṃ <hi rend="bold">gamanasantoso</hi> nāma. Pariyesantena yaṃ vā taṃ vā aggahetvā lajjiṃ pesalameva gahetvā pariyesitabbaṃ. Ayaṃ <hi rend="bold">pariyesanasantoso</hi> nāma. Dūratova āhariyamānaṃ disvā ‘‘etaṃ manāpaṃ <pb ed="M" n="2.0283" />, etaṃ amanāpa’’nti cittaṃ na uppādetabbaṃ. Ayaṃ <hi rend="bold">paṭilābhasantoso</hi> nāma. ‘‘Imaṃ manāpaṃ gaṇhissāmi, imaṃ amanāpaṃ na gaṇhissāmī’’ti acintetvā yaṃkiñci yāpanamattaṃ gahetabbameva. Ayaṃ <hi rend="bold">paṭiggahaṇasantoso</hi> nāma.</p>

<p rend="bodytext">Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammopi bahu, dāyakopi bahuṃ dātukāmo, pamāṇeneva gahetabbaṃ. Deyyadhammo na bahu, dāyakopi appaṃ dātukāmo, appaṃ gahetabbaṃ. Deyyadhammo na bahu, dāyako pana bahuṃ dātukāmo, pamāṇena gahetabbaṃ <pb ed="V" n="2.0275" />. Paṭiggahaṇasmiñhi mattaṃ ajānanto manussānaṃ pasādaṃ makkheti, saddhādeyyaṃ vinipāteti, sāsanaṃ na karoti, vijātamātuyāpi cittaṃ gahetuṃ na sakkoti. Iti mattaṃ jānitvāva paṭiggahetabbanti ayaṃ <hi rend="bold">mattapaṭiggahaṇasantoso</hi> nāma. Aḍḍhakulāniyeva agantvā dvārapaṭipāṭiyā gantabbaṃ. Ayaṃ <hi rend="bold">loluppavivajjanasantoso</hi> nāma. <hi rend="bold">Yathālābhasantosā</hi>dayo cīvare vuttanayā eva.</p>

<p rend="bodytext">Piṇḍapātaṃ paribhuñjitvā ‘‘samaṇadhammaṃ anupālessāmī’’ti evaṃ upakāraṃ ñatvā paribhuñjanaṃ <hi rend="bold">upakārasantoso</hi> nāma. Pattaṃ pūretvā ānītaṃ na paṭiggahetabbaṃ. Anupasampanne sati tena gāhāpetabbaṃ, asati harāpetvā paṭiggahaṇamattaṃ gahetabbaṃ. Ayaṃ <hi rend="bold">parimāṇasantoso</hi><pb ed="P" n="3.0055" /> nāma. ‘‘Jighacchāya paṭivinodanaṃ idamettha nissaraṇa’’nti evaṃ paribhuñjanaṃ <hi rend="bold">paribhogasantoso</hi> nāma. Nidahitvā na paribhuñjitabbanti ayaṃ <hi rend="bold">sannidhiparivajjanasantoso</hi> nāma. Mukhaṃ anoloketvā sāraṇīyadhamme ṭhitena vissajjetabbaṃ. Ayaṃ <hi rend="bold">vissajjanasantoso</hi> nāma.</p>

<p rend="bodytext"><hi rend="bold">Piṇḍapātappaṭisaṃyuttāni</hi> pana pañca dhutaṅgāni piṇḍapātikaṅgaṃ sapadānacārikaṅgaṃ ekāsanikaṅgaṃ pattapiṇḍikaṅgaṃ khalupacchābhattikaṅganti. Tesaṃ vitthārakathā visuddhimagge (visuddhi. 1.26-30) vuttā. Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni gopeti, imāni gopento piṇḍapātasantosamahāariyavaṃsena santuṭṭho hoti. Vaṇṇavādītiādīni vuttanayeneva veditabbāni.</p>

<p rend="bodytext"><hi rend="bold">Senāsanenā</hi>ti idha senāsanaṃ jānitabbaṃ, senāsanakkhettaṃ jānitabbaṃ, senāsanasantoso jānitabbo, senāsanappaṭisaṃyuttaṃ dhutaṅgaṃ <pb ed="M" n="2.0284" /> jānitabbaṃ. Tattha <hi rend="bold">senāsana</hi>nti mañco pīṭhaṃ bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo veḷugumbo rukkhamūlaṃ yattha vā pana bhikkhū paṭikkamantīti imāni pannarasa senāsanāni.</p>

<p rend="bodytext"><hi rend="bold">Senāsanakkhetta</hi>nti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.</p>

<p rend="bodytext"><hi rend="bold">Senāsanasantoso</hi>ti senāsane vitakkasantosādayo pannarasa santosā. Te piṇḍapāte vuttanayeneva <pb ed="V" n="2.0276" /> veditabbā. <hi rend="bold">Senāsanappaṭisaṃyuttāni</hi> pana pañca dhutaṅgāni āraññikaṅgaṃ rukkhamūlikaṅgaṃ abbhokāsikaṅgaṃ sosānikaṅgaṃ yathāsanthatikaṅganti. Tesaṃ vitthārakathā visuddhimagge (visuddhi. 1.31-35) vuttā. Iti <pb ed="P" n="3.0056" /> senāsanasantosamahāariyavaṃsaṃ pūrayamāno bhikkhu imāni pañca dhutaṅgāni gopeti. Imāni gopento senāsanasantosamahāariyavaṃsena santuṭṭho hoti.</p>

<p rend="bodytext"><hi rend="bold">Gilānapaccayo</hi> pana piṇḍapāteyeva paviṭṭho. Tattha yathālābhayathābalayathāsāruppasantoseneva santussitabbaṃ. Nesajjikaṅgaṃ bhāvanārāmaariyavaṃsaṃ bhajati. Vuttampi cetaṃ –</p>

<p rend="gatha1">‘‘Pañca senāsane vuttā, pañca āhāranissitā;</p>

<p rend="gathalast">Eko vīriyasaṃyutto, dve ca cīvaranissitā’’ti.</p>

<p rend="bodytext">Iti bhagavā pathaviṃ pattharamāno viya sāgarakucchiṃ pūrayamāno viya ākāsaṃ vitthārayamāno viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ ullaṅghento viya ca dutiyaṃ piṇḍapātasantosaṃ kathetvā sineruṃ ukkhipanto viya tatiyaṃ senāsanasantosaṃ ariyavaṃsaṃ kathetvā idāni sahassanayapaṭimaṇḍitaṃ catutthaṃ bhāvanārāmaṃ ariyavaṃsaṃ kathetuṃ <hi rend="bold">puna caparaṃ, bhikkhave, bhikkhu bhāvanārāmo hotī</hi>ti desanaṃ ārabhi.</p>

<p rend="bodytext">Tattha āramaṇaṃ ārāmo, abhiratīti attho. Bhāvanāya ārāmo assāti <hi rend="bold">bhāvanārāmo</hi>. Bhāvanāya ratoti <hi rend="bold">bhāvanārato</hi>. Pañcavidhe pahāne ārāmo assāti <hi rend="bold">pahānārāmo</hi>. Apica bhāvento <pb ed="M" n="2.0285" /> ramatīti <hi rend="bold">bhāvanārāmo</hi>. Pajahanto ramatīti <hi rend="bold">pahānārāmo</hi>ti evamettha attho daṭṭhabbo. Ayañhi cattāro satipaṭṭhāne bhāvento ramati, ratiṃ vindatīti attho. Tathā cattāro sammappadhāne. Cattāro iddhipāde, pañcindriyāni, pañca balāni, satta bojjhaṅge, satta anupassanā, aṭṭhārasa mahāvipassanā, sattatiṃsa bodhipakkhiyadhamme, aṭṭhatiṃsa <pb ed="P" n="3.0057" /> ārammaṇavibhattiyo bhāvento ramati, ratiṃ vindati. Kāmacchandādayo pana kilese pajahanto ramati, ratiṃ vindati.</p>

<p rend="bodytext">Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa ca vasena sakalaṃ vinayapiṭakaṃ kathitaṃ hoti, bhāvanārāmena avasesaṃ piṭakadvayaṃ. Imaṃ pana bhāvanārāmaṃ <pb ed="V" n="2.0277" /> ariyavaṃsaṃ kathentena bhikkhunā paṭisambhidāmagge nekkhammapāḷiyā kathetabbo, dīghanikāye dasuttarasuttantapariyāyena kathetabbo, majjhimanikāye satipaṭṭhānasuttantapariyāyena kathetabbo, abhidhamme niddesapariyāyena kathetabbo.</p>

<p rend="bodytext">Tattha <hi rend="bold">paṭisambhidāmagge nekkhammapāḷiyā</hi>ti –</p>

<p rend="bodytext">‘‘Nekkhammaṃ bhāvento ramati, kāmacchandaṃ pajahanto ramati. Abyāpādaṃ, byāpādaṃ… ālokasaññaṃ… thinamiddhaṃ… avikkhepaṃ, uddhaccaṃ… dhammavavatthānaṃ… vicikicchaṃ… ñāṇaṃ… avijjaṃ… pāmojjaṃ… aratiṃ… paṭhamajjhānaṃ, pañca nīvaraṇe… dutiyajjhānaṃ… vitakkavicāre… tatiyajjhānaṃ… pītiṃ… catutthajjhānaṃ… sukhadukkhe… ākāsānañcāyatanasamāpattiṃ bhāvento ramati, rūpasaññaṃ paṭighasaññaṃ nānattasaññaṃ pajahanto ramati. Viññāṇañcāyatanasamāpattiṃ…pe… nevasaññānāsaññāyatanasamāpattiṃ bhāvento ramati, ākiñcaññāyatanasaññaṃ pajahanto ramati.</p>

<p rend="bodytext">‘‘Aniccānupassanaṃ bhāvento ramati, niccasaññaṃ pajahanto ramati. Dukkhānupassanaṃ… sukhasaññaṃ… anattānupassanaṃ… attasaññaṃ… nibbidānupassanaṃ… nandiṃ… virāgānupassanaṃ… rāgaṃ… nirodhānupassanaṃ… samudayaṃ… paṭinissaggānupassanaṃ… ādānaṃ… khayānupassanaṃ <pb ed="P" n="3.0058" />… ghanasaññaṃ… vayānupassanaṃ… āyūhanaṃ… vipariṇāmānupassanaṃ… dhuvasaññaṃ… animittānupassanaṃ <pb ed="M" n="2.0286" />… nimittaṃ… appaṇihitānupassanaṃ… paṇidhiṃ… suññatānupassanaṃ… abhinivesaṃ… adhipaññādhammavipassanaṃ… sārādānābhinivesaṃ… yathābhūtañāṇadassanaṃ… sammohābhinivesaṃ… ādīnavānupassanaṃ… ālayābhinivesaṃ… paṭisaṅkhānupassanaṃ… appaṭisaṅkhaṃ… vivaṭṭānupassanaṃ… saṃyogābhinivesaṃ… sotāpattimaggaṃ… diṭṭhekaṭṭhe kilese… sakadāgāmimaggaṃ… oḷārike kilese… anāgāmimaggaṃ… anusahagate kilese… arahattamaggaṃ bhāvento ramati, sabbakilese pajahanto ramatī’’ti (paṭi. ma. 1.41,95).</p>

<p rend="bodytext">Evaṃ paṭisambhidāmagge nekkhammapāḷiyā kathetabbo.</p>

<p rend="bodytext"><hi rend="bold">Dīghanikāye</hi><pb ed="V" n="2.0278" /><hi rend="bold">dasuttarasuttantapariyāyenā</hi>ti –</p>

<p rend="indent">‘‘Ekaṃ dhammaṃ bhāvento ramati, ekaṃ dhammaṃ pajahanto ramati…pe… dasa dhamme bhāvento ramati, dasa dhamme pajahanto ramati. Katamaṃ ekaṃ dhammaṃ bhāvento ramati? Kāyagatāsatiṃ sātasahagataṃ, imaṃ ekaṃ dhammaṃ bhāvento ramati. Katamaṃ ekaṃ dhammaṃ pajahanto ramati? Asmimānaṃ, imaṃ ekaṃ dhammaṃ pajahanto ramati. Katame dve dhamme…pe… katame dasa dhamme bhāvento ramati? Dasa kasiṇāyatanāni, ime dasa dhamme bhāvento ramati. Katame dasa dhamme pajahanto ramati? Dasa micchatte, ime dasa dhamme pajahanto ramati. Evaṃ kho, bhikkhave, bhikkhu bhāvanārāmo hotī’’ti (dī. ni. 3.351-360).</p>

<p rend="bodytext">Evaṃ dīghanikāye dasuttarasuttantapariyāyena kathetabbo.</p>

<p rend="bodytext"><hi rend="bold">Majjhimanikāye satipaṭṭhānasuttantapariyāyenā</hi>ti –</p>

<p rend="indent">‘‘Ekāyano ayaṃ, bhikkhave, maggo…pe… yāvadeva ñāṇamattāya paṭissatimattāya. Anissito ca viharati, na ca kiñci <pb ed="P" n="3.0059" /> loke upādiyati. Evampi kho, bhikkhave, bhikkhu bhāvanārāmo hoti bhāvanārato. Pahānārāmo hoti pahānarato. Puna caparaṃ, bhikkhave, bhikkhu gacchanto vā gacchāmīti pajānāti…pe… puna caparaṃ, bhikkhave, bhikkhu seyyathāpi passeyya sarīraṃ sivathikāya chaḍḍitaṃ…pe… pūtīni cuṇṇakajātāni. So imameva kāyaṃ <pb ed="M" n="2.0287" /> upasaṃharati ‘ayampi kho kāyo evaṃdhammo evaṃbhāvī evaṃanatīto’ti. Iti ajjhattaṃ vā kāye kāyānupassī viharati…pe… evampi kho, bhikkhave, bhikkhu bhāvanārāmo hotī’’ti (ma. ni. 1.106 ādayo).</p>

<p rend="bodytext">Evaṃ majjhimanikāye satipaṭṭhānasuttantapariyāyena kathetabbo.</p>

<p rend="bodytext"><hi rend="bold">Abhidhamme niddesapariyāyenā</hi>ti sabbepi saṅkhate ‘‘aniccato dukkhato rogato gaṇḍato <pb ed="V" n="2.0279" /> …pe… saṃkilesikadhammato passanto ramati, evaṃ kho bhikkhu bhāvanārāmo hotī’’ti (mahāni. 13; cūḷani. upasīvamāṇavapucchāniddeso 39, nandamāṇavapucchāniddeso 51). Evaṃ niddesapariyāyena kathetabbo.</p>

<p rend="bodytext"><hi rend="bold">Nevattānukkaṃsetī</hi>ti ‘‘ajja me saṭṭhi vā sattati vā vassāni aniccaṃ dukkhaṃ anattāti vipassanāya kammaṃ karontassa ko mayā sadiso atthī’’ti evaṃ attukkaṃsanaṃ na karoti. <hi rend="bold">No paraṃ vambhetī</hi>ti ‘‘aniccaṃ dukkhanti vipassanāmattakampi natthi, kiṃ ime vissaṭṭhakammaṭṭhānā carantī’’ti evaṃ paravambhanaṃ na karoti. Sesaṃ vuttanayameva.</p>

<p rend="bodytext"><hi rend="bold">Ime kho, bhikkhave, cattāro ariyavaṃsā</hi>ti, bhikkhave, ime cattāro ariyavaṃsā ariyatantiyo ariyapaveṇiyo ariyañjasā ariyavaṭumānīti suttantaṃ vinivaṭṭetvā idāni mahāariyavaṃsaparipūrakassa <pb ed="P" n="3.0060" /> bhikkhuno vasanadisā dassento <hi rend="bold">imehi ca pana, bhikkhave</hi>tiādimāha. Tattha <hi rend="bold">sveva aratiṃ sahatī</hi>ti soyeva aratiṃ anabhiratiṃ ukkaṇṭhitaṃ sahati abhibhavati. <hi rend="bold">Na taṃ arati sahatī</hi>ti taṃ pana bhikkhuṃ yā esā pantesu senāsanesu adhikusalānaṃ dhammānaṃ bhāvanāya arati nāma hoti, sā sahituṃ adhibhavituṃ na sakkoti. <hi rend="bold">Aratiratisaho</hi>ti aratiñca pañcakāmaguṇaratiñca sahati, adhibhavituṃ sakkoti.</p>

<p rend="bodytext">Idāni gāthāhi kūṭaṃ gaṇhanto <hi rend="bold">nāratī</hi>tiādimāha. Tattha <hi rend="bold">dhīra</hi>nti vīriyavantaṃ. <hi rend="bold">Nārati dhīraṃ sahatī</hi>ti idaṃ purimasseva kāraṇavacanaṃ. Yasmā sā dhīraṃ na sahati nappahoti dhīraṃ sahituṃ adhibhavituṃ na sakkoti, tasmā nārati <pb ed="M" n="2.0288" /> sahati dhīraṃ. <hi rend="bold">Dhīro hi aratissaho</hi>ti aratisahattā hi so dhīro nāma, tasmā aratiṃ sahatīti attho. <hi rend="bold">Sabbakammavihāyīna</hi>nti sabbaṃ tebhūmakakammaṃ cajitvā paricchinnaṃ parivaṭumaṃ katvā ṭhitaṃ. <hi rend="bold">Panuṇṇaṃ ko nivāraye</hi>ti kilese panuditvā ṭhitaṃ ko nāma rāgo vā doso vā nivāreyya. <hi rend="bold">Nekkhaṃ</hi><pb ed="P" n="3.0061" /><hi rend="bold">jambonadasseva, ko taṃ ninditumarahatī</hi>ti jambonadasaṅkhātassa jātirattasuvaṇṇassa nikkhasadisaṃ garahitabbadosavimuttaṃ ko taṃ puggalaṃ nindituṃ arahati. <hi rend="bold">Brahmunāpi pasaṃsito</hi>ti mahābrahmunāpi esa puggalo pasaṃsitoyevāti. Desanāpariyosāne cattālīsa bhikkhusahassāni arahatte patiṭṭhahiṃsu.</p>

<p rend="title">9. Dhammapadasuttavaṇṇanā</p>

<p rend="bodytext" n="29"><hi rend="paranum">29</hi><hi rend="dot">.</hi> Navame <pb ed="V" n="2.0280" /><hi rend="bold">dhammapadānī</hi>ti dhammakoṭṭhāsā. <hi rend="bold">Anabhijjhā</hi>tiādīsu abhijjhāpaṭikkhepena <hi rend="bold">anabhijjhā,</hi> byāpādapaṭikkhepena <hi rend="bold">abyāpādo,</hi> micchāsatipaṭikkhepena <hi rend="bold">sammāsati,</hi> micchāsamādhipaṭikkhepena <hi rend="bold">sammāsamādhi</hi> veditabbo.</p>

<p rend="bodytext"><hi rend="bold">Anabhijjhālū</hi>ti nittaṇho hutvā. <hi rend="bold">Abyāpannena cetasā</hi>ti sabbakālaṃ pakatibhāvaṃ avijahantena cittena. <hi rend="bold">Sato ekaggacittassā</hi>ti satiyā samannāgato ārammaṇe ekaggacitto assa. <hi rend="bold">Ajjhattaṃ susamāhito</hi>ti niyakajjhatte suṭṭhu ṭhapitacitto imasmiṃ suttepi gāthāyapi vaṭṭavivaṭṭaṃ kathitaṃ.</p>

<p rend="title">10. Paribbājakasuttavaṇṇanā</p>

<p rend="bodytext" n="30"><hi rend="paranum">30</hi><hi rend="dot">.</hi> Dasame <hi rend="bold">abhiññātā</hi>ti ñātā pākaṭā. <hi rend="bold">Annabhāro</hi>tiādīni tesaṃ nāmāni. <hi rend="bold">Paṭisallānā vuṭṭhito</hi>ti phalasamāpattito vuṭṭhito. Sā hi idha paṭisallānanti adhippetā. <hi rend="bold">Paccakkhāyā</hi>ti paṭikkhipitvā. <hi rend="bold">Abhijjhālu</hi>nti sataṇhaṃ. <hi rend="bold">Kāmesu</hi><pb ed="P" n="3.0062" /><hi rend="bold">tibbasārāga</hi>nti vatthukāmesu bahalarāgaṃ. <hi rend="bold">Tamahaṃ tattha evaṃ vadeyya</hi>nti taṃ ahaṃ tasmiṃ kāraṇe evaṃ vadeyyaṃ. <hi rend="bold">Paṭikkositabbaṃ maññeyyā</hi>ti paṭikkositabbāni paṭibāhitabbani vā maññeyya. <hi rend="bold">Sahadhammikā</hi>ti sakāraṇā. <hi rend="bold">Vādānupātā</hi>ti dhammikavāde ghaṭṭayamānā adhammikavādānupātā, vādappavattiyoti attho. <hi rend="bold">Gārayhā ṭhānā</hi>ti garahitabbayuttakā paccayā. <hi rend="bold">Āgacchantī</hi>ti upagacchanti.</p>

<p rend="bodytext"><hi rend="bold">Ukkalā</hi>ti <pb ed="M" n="2.0289" /> ukkalajanapadavāsino. <hi rend="bold">Vassabhaññā</hi>ti vasso ca bhañño cāti dve janā. <hi rend="bold">Ahetukavādā</hi>ti ‘‘natthi hetu natthi paccayo sattānaṃ visuddhiyā’’tievamādivādino. <hi rend="bold">Akiriyavādā</hi>ti ‘‘karoto na karīyati pāpa’’nti evaṃ kiriyapaṭikkhepavādino. <hi rend="bold">Natthikavādā</hi>ti ‘‘natthi dinna’’ntiādivādino. Te imesu tīsupi dassanesu okkantaniyāmā ahesuṃ. Kathaṃ pana tesu niyāmo hotīti? Yo hi evarūpaṃ laddhiṃ gahetvā rattiṭṭhānadivāṭṭhānesu nisinno sajjhāyati vīmaṃsati, tassa ‘‘natthi hetu natthi paccayo karoto na karīyati pāpaṃ…pe… natthi dinnaṃ…pe… kāyassa bhedā ucchijjatī’’ti tasmiṃ ārammaṇe <pb ed="V" n="2.0281" /> micchāsati santiṭṭhati, cittaṃ ekaggaṃ hoti, javanāni javanti. Paṭhamajavane satekiccho hoti, tathā dutiyādīsu, sattame buddhānampi atekiccho anivatti ariṭṭhakaṇṭakasadiso hoti <pb ed="P" n="3.0063" />. Tattha koci ekaṃ dassanaṃ okkamati, koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca, abhabbo tassa attabhāvassa anantaraṃ saggampi gantuṃ, pageva mokkhaṃ. Vaṭṭakhāṇuko nāmesa satto pathavigopako, yebhuyyena evarūpassa bhavato vuṭṭhānaṃ natthi. Vassabhaññāpi edisā ahesuṃ. <hi rend="bold">Nindābyārosanaupārambhabhayā</hi>ti attano nindabhayena ghaṭṭanabhayena upavādabhayena cāti attho. <hi rend="bold">Abhijjhāvinaye sikkha</hi>nti abhijjhāvinayo vuccati arahattaṃ, arahatte sikkhamāno appamatto nāma vuccatīti suttante vaṭṭaviṭṭaṃ kathetvā gāthāya phalasamāpatti kathitāti.</p>

<p rend="centre">Uruvelavaggo tatiyo.</p>

<p rend="chapter">4. Cakkavaggo</p>

<p rend="title">1. Cakkasuttavaṇṇanā</p>

<p rend="bodytext" n="31"><hi rend="paranum">31</hi><hi rend="dot">.</hi> Catutthassa <pb ed="V" n="2.0282" /> paṭhame <hi rend="bold">cakkānī</hi>ti sampattiyo. <hi rend="bold">Catucakkaṃ vattatī</hi>ti cattāri sampatticakkāni vattanti ghaṭiyantiyevāti attho. <hi rend="bold">Patirūpadesavāso</hi>ti yattha catasso parisā sandissanti, evarūpe anucchavike dese vāso. <hi rend="bold">Sappurisāvassayo</hi>ti buddhādīnaṃ sappurisānaṃ avassayanaṃ sevanaṃ <pb ed="M" n="2.0290" /> bhajanaṃ, na rājānaṃ. <hi rend="bold">Attasammāpaṇidhī</hi>ti attano sammā ṭhapanaṃ, sace pubbe assaddhādīhi <pb ed="P" n="3.0064" /> samannāgato hoti, tāni pahāya saddhādīsu patiṭṭhāpanaṃ. <hi rend="bold">Pubbe ca katapuññatā</hi>ti pubbe upacitakusalatā. Idameva cettha pamāṇaṃ. Yena hi ñāṇasampayuttacittena kusalakammaṃ kataṃ hoti, tadeva kusalaṃ taṃ purisaṃ patirūpadese upaneti, sappurise bhajāpeti, so eva ca puggalo attānaṃ sammā ṭhapeti. <hi rend="bold">Puññakato</hi>ti katapuñño. <hi rend="bold">Sukhañcetaṃdhivattatī</hi>ti sukhañca etaṃ puggalaṃ adhivattati, avattharatīti attho.</p>

<p rend="title">2. Saṅgahasuttavaṇṇanā</p>

<p rend="bodytext" n="32"><hi rend="paranum">32</hi><hi rend="dot">.</hi> Dutiye <hi rend="bold">saṅgahavatthūnī</hi>ti saṅgaṇhanakāraṇāni. <hi rend="bold">Dānañcā</hi>tiādīsu ekacco hi dāneneva saṅgaṇhitabbo hoti, tassa dānameva dātabbaṃ. <hi rend="bold">Peyyavajja</hi>nti piyavacanaṃ. Ekacco hi ‘‘ayaṃ dātabbaṃ nāma deti, ekekena pana vacanena sabbaṃ makkhetvā nāseti, kiṃ tassa dāna’’nti vattā hoti. Ekacco ‘‘ayaṃ kiñcāpi dānaṃ na deti, kathento pana telena viya makkheti. Esa detu vā mā vā, vacanamevassa sahassaṃ agghatī’’ti vattā hoti. Evarūpo puggalo dānaṃ na paccāsīsati, piyavacanameva paccāsīsati. Tassa piyavacanameva vattabbaṃ. <hi rend="bold">Atthacariyā</hi>ti atthavaḍḍhanakathā. Ekacco hi neva dānaṃ, na piyavacanaṃ paccāsīsati, attano hitakathaṃ vaḍḍhikathameva paccāsīsati. Evarūpassa puggalassa ‘‘idaṃ te kātabbaṃ, idaṃ na kātabbaṃ, evarūpo puggalo sevitabbo, evarūpo na sevitabbo’’ti evaṃ atthacariyakathāva kathetabbā. <hi rend="bold">Samānattatā</hi>ti <pb ed="P" n="3.0065" /> samānasukhadukkhabhāvo. Ekacco hi dānādīsu ekampi na paccāsīsati <pb ed="V" n="2.0283" />, ekāsane nisajjaṃ, ekapallaṅke sayanaṃ, ekato bhojananti evaṃ samānasukhadukkhataṃ paccāsīsati. So sace gahaṭṭhassa jātiyā pabbajitassa sīlena sadiso hoti, tassāyaṃ samānattatā kātabbā. <hi rend="bold">Tattha tattha yathāraha</hi>nti tesu tesu dhammesu yathānucchavikaṃ samānattatāti attho. <hi rend="bold">Rathassāṇīva yāyato</hi>ti yathā rathassa gacchato āṇi saṅgaho nāma hoti, sā rathaṃ saṅgaṇhāti, evamime saṅgahā lokaṃ saṅgaṇhanti. <hi rend="bold">Na mātā puttakāraṇā</hi>ti yadi mātā ete saṅgahe puttassa na kareyya, puttakāraṇā mānaṃ vā pūjaṃ vā na labheyya. <hi rend="bold">Saṅgahā</hi><pb ed="M" n="2.0291" /><hi rend="bold">ete</hi>ti upayogavacane paccattaṃ. Saṅgahe eteti vā pāṭho. <hi rend="bold">Samavekkhantī</hi>ti sammā pekkhanti. <hi rend="bold">Pāsaṃsā ca bhavantī</hi>ti pasaṃsanīyā ca bhavanti.</p>

<p rend="title">3. Sīhasuttavaṇṇanā</p>

<p rend="bodytext" n="33"><hi rend="paranum">33</hi><hi rend="dot">.</hi> Tatiye <hi rend="bold">sīho</hi>ti cattāro sīhā – tiṇasīho, kāḷasīho, paṇḍusīho, kesarasīhoti. Tesu <hi rend="bold">tiṇasīho</hi> kapotavaṇṇagāvisadiso tiṇabhakkho ca hoti. <hi rend="bold">Kāḷasīho</hi> kāḷagāvisadiso tiṇabhakkhoyeva. <hi rend="bold">Paṇḍusīho</hi> paṇḍupalāsavaṇṇagāvisadiso maṃsabhakkho. <hi rend="bold">Kesarasīho</hi> lākhāparikammakateneva mukhena agganaṅguṭṭhena catūhi ca pādapariyantehi samannāgato, matthakatopissa paṭṭhāya lākhātūlikāya katā viya tisso rājiyo piṭṭhimajjhena gantvā antarasatthimhi dakkhiṇāvattā hutvā ṭhitā. Khandhe panassa satasahassagghanikakambalaparikkhepo viya kesarabhāro hoti, avasesaṭṭhānaṃ parisuddhasālipiṇḍasaṅkhacuṇṇapiṇḍavaṇṇaṃ hoti. Imesu catūsu sīhesu ayaṃ kesarasīho idha adhippeto.</p>

<p rend="bodytext"><hi rend="bold">Migarājā</hi>ti <pb ed="P" n="3.0066" /> sabbamigagaṇassa rājā. <hi rend="bold">Āsayā</hi>ti vasanaṭṭhānato, suvaṇṇaguhato vā rajatamaṇiphalikamanosilāguhato vā nikkhamatīti vuttaṃ hoti. Nikkhamamāno panesa catūhi kāraṇehi nikkhamati andhakārapīḷito vā ālokatthāya, uccārapassāvapīḷito vā tesaṃ vissajjanatthāya, jighacchāpīḷito vā gocaratthāya, sambhavapīḷito vā assaddhammapaṭisevanatthāya. Idha pana gocaratthāya nikkhamanto adhippeto.</p>

<p rend="bodytext"><hi rend="bold">Vijambhatī</hi>ti suvaṇṇatale vā rajatamaṇiphalikamanosilātalānaṃ vā aññatarasmiṃ dve pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ ākaḍḍhitvā purimabhāgaṃ <pb ed="V" n="2.0284" /> abhiharitvā piṭṭhiṃ nāmetvā gīvaṃ ukkhipitvā asanisaddaṃ karonto viya nāsapuṭāni pothetvā sarīralaggaṃ rajaṃ vidhunanto vijambhati. Vijambhanabhūmiyañca pana taruṇavacchako viya aparāparaṃ javati, javato panassa sarīraṃ andhakāre paribbhamantaṃ alātaṃ viya khāyati.</p>

<p rend="bodytext"><hi rend="bold">Anuviloketī</hi>ti <pb ed="M" n="2.0292" /> kasmā anuviloketi? Parānuddayatāya. Tasmiṃ kira sīhanādaṃ nadante papātāvāṭādīsu visamaṭṭhānesu carantā hatthigokaṇṇamahiṃsādayo pāṇā papātepi āvāṭepi patanti, tesaṃ anuddayāya anuviloketi. Kiṃ panassa luddassa paramaṃsakhādino anuddayā nāma atthīti? Āma atthi. Tathā hi ‘‘kiṃ me bahūhi ghātitehī’’ti attano <pb ed="P" n="3.0067" /> gocaratthāyāpi khuddake pāṇe na gaṇhāti. Evaṃ anuddayaṃ karoti, vuttampi cetaṃ – ‘‘māhaṃ khuddake pāṇe visamagate saṅghātaṃ āpādesi’’nti (a. ni. 10.21).</p>

<p rend="bodytext"><hi rend="bold">Sīhanādaṃ nadatī</hi>ti tikkhattuṃ tāva abhītanādaṃ nadati. Evañca panassa vijambhanabhūmiyaṃ ṭhatvā nadantassa saddo samantā tiyojanapadesaṃ ekaninnādaṃ karoti, tamassa ninnādaṃ sutvā tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti. <hi rend="bold">Gocarāya pakkamatī</hi>ti āhāratthāya gacchati. Kathaṃ? So hi vijambhanabhūmiyaṃ ṭhatvā dakkhiṇato vā vāmato vā uppatanto usabhamattaṃ ṭhānaṃ gaṇhāti, uddhaṃ uppatanto cattāripi aṭṭhapi usabhaṭṭhānāni uppatati, same ṭhāne ujukaṃ pakkhandanto soḷasausabhamattampi vīsatiusabhamattampi ṭhānaṃ pakkhandati, thalā vā pabbatā vā pakkhandanto saṭṭhiusabhamattampi asītiusabhamattampi ṭhānaṃ pakkhandati, antarāmagge rukkhaṃ vā pabbataṃ vā disvā taṃ pariharanto vāmato vā dakkhiṇato vā uddhaṃ vā usabhamattaṃ apakkamati. Tatiyaṃ pana sīhanādaṃ naditvā teneva saddhiṃ tiyojane ṭhāne paññāyati, tiyojanaṃ gantvā nivattitvā ṭhito attanova nādassa anunādaṃ suṇāti. Evaṃ sīghena javena pakkamati.</p>

<p rend="bodytext"><hi rend="bold">Yebhuyyenā</hi>ti pāyena. <hi rend="bold">Bhayaṃ santāsaṃ saṃvega</hi>nti sabbaṃ cittutrāsasseva nāmaṃ. Sīhassa hi saddaṃ sutvā bahū bhāyanti, appakā na <pb ed="P" n="3.0068" /> bhāyanti. Ke pana teti? Samasīho hatthājānīyo assājānīyo usabhājānīyo purisājānīyo khīṇāsavoti. Kasmā panete na bhāyantīti? Samasīho tāva ‘‘jātigottakulasūrabhāvehi samānosmī’’ti na bhāyati, hatthājānīyādayo attano <pb ed="V" n="2.0285" /> sakkāyadiṭṭhibalavatāya na bhāyanti, khīṇāsavo sakkāyadiṭṭhiyā pahīnattā na bhāyati.</p>

<p rend="bodytext"><hi rend="bold">Bilāsayā</hi>ti <pb ed="M" n="2.0293" /> bile sayantā bilavāsino ahinakulagodhādayo. <hi rend="bold">Udakāsayā</hi>ti udakavāsino macchakacchapādayo. <hi rend="bold">Vanāsayā</hi>ti vanavāsino hatthiassagokaṇṇamigādayo. <hi rend="bold">Pavisantī</hi>ti ‘‘idāni āgantvā gaṇhissatī’’ti maggaṃ oloketvā pavisanti. <hi rend="bold">Daḷhehī</hi>ti thirehi. <hi rend="bold">Varattehī</hi>ti cammarajjūhi. <hi rend="bold">Mahiddhiko</hi>tiādīsu vijambhanabhūmiyaṃ ṭhatvā dakkhiṇapassādīhi usabhamattaṃ, ujuṃ vīsatiusabhamattādilaṅghanavasena mahiddhikatā, sesamigānaṃ adhipatibhāvena mahesakkhatā, samantā tiyojanaṭṭhāne saddaṃ sutvā palāyantānaṃ vasena mahānubhāvatā veditabbā.</p>

<p rend="bodytext"><hi rend="bold">Evameva kho</hi>ti bhagavā tesu tesu suttantesu tathā tathā attānaṃ kathesi. ‘‘Sīhoti kho, bhikkhave, tathāgatassetaṃ adhivacanaṃ arahato sammāsambuddhassā’’ti (a. ni. 5.99; 10.21) imasmiṃ tāva sutte sīhasadisaṃ attānaṃ kathesi. ‘‘Bhisakko sallakattoti kho, sunakkhatta, tathāgatassetaṃ adhivacana’’nti (ma. ni. 3.65) imasmiṃ <pb ed="P" n="3.0069" /> vejjasadisaṃ, ‘‘brāhmaṇoti kho, bhikkhave, tathāgatassetaṃ adhivacana’’nti (a. ni. 8.85) imasmiṃ brāhmaṇasadisaṃ, ‘‘puriso maggakusaloti kho, tissa, tathāgatassetaṃ adhivacana’’nti (saṃ. ni. 3.84) imasmiṃ maggadesakapurisasadisaṃ, ‘‘rājāhamasmi, selā’’ti (su. ni. 559; ma. ni. 2.399) imasmiṃ rājasadisaṃ. Imasmiṃ pana sutte sīhasadisameva katvā attānaṃ kathento evamāha.</p>

<p rend="bodytext">Tatrāyaṃ sadisatā – sīhassa kañcanaguhādīsu vasanakālo viya hi tathāgatassa dīpaṅkarapādamūle katābhinīhārassa aparimitakālaṃ pāramiyo pūretvā pacchimabhave paṭisandhiggahaṇena ceva mātukucchito nikkhamanena ca dasasahassilokadhātuṃ kampetvā vuddhimanvāya dibbasampattisadisaṃ sampattiṃ anubhavamānassa tīsu pāsādesu nivāsakālo daṭṭhabbo. Sīhassa kañcanaguhādito nikkhantakālo viya tathāgatassa ekūnatiṃsasaṃvacchare vivaṭena dvārena kaṇḍakaṃ āruyha channasahāyassa nikkhamitvā tīṇi rajjāni atikkamitvā anomānadītīre brahmunā dinnāni kāsāyāni paridahitvā pabbajitassa sattame divase rājagahaṃ gantvā <pb ed="V" n="2.0286" /> tattha <pb ed="M" n="2.0294" /> piṇḍāya caritvā paṇḍavagiripabbhāre katabhattakiccassa sammāsambodhiṃ patvā paṭhamameva magadharaṭṭhaṃ āgamanatthāya yāva rañño paṭiññādānakālo.</p>

<p rend="bodytext">Sīhassa vijambhanakālo viya tathāgatassa dinnapaṭiññassa āḷārakālāmaupasaṅkamanaṃ ādiṃ katvā yāva sujātāya <pb ed="P" n="3.0070" /> dinnapāyāsassa ekūnapaṇṇāsāya piṇḍehi paribhuttakālo veditabbo. Sīhassa sarīravidhunanaṃ viya sāyanhasamaye sottiyena dinnā aṭṭha tiṇamuṭṭhiyo gahetvā dasasahassacakkavāḷadevatāhi thomiyamānassa gandhādīhi pūjiyamānassa tikkhattuṃ bodhiṃ padakkhiṇaṃ katvā bodhimaṇḍaṃ āruyha cuddasahatthubbedhe ṭhāne tiṇasantharaṃ attharitvā caturaṅgavīriyaṃ adhiṭṭhāya nisinnassa taṃkhaṇaññeva mārabalaṃ vidhametvā tīsu yāmesu tisso vijjā visodhetvā anulomappaṭilomaṃ paṭiccasamuppādamahāsamuddaṃ yamakañāṇamanthanena manthentassa sabbaññutaññāṇe paṭividdhe tadanubhāvena dasasahassilokadhātukampanaṃ veditabbaṃ.</p>

<p rend="bodytext">Sīhassa catudisāvilokanaṃ viya paṭividdhasabbaññutaññāṇassa sattasattāhaṃ bodhimaṇḍe viharitvā paribhuttamadhupiṇḍikāhārassa ajapālanigrodhamūle mahābrahmuno dhammadesanāyācanaṃ paṭiggahetvā tattha viharantassa ekādasame divase ‘‘sve āsāḷhipuṇṇamā bhavissatī’’ti paccūsasamaye ‘‘kassa nu kho ahaṃ paṭhamaṃ dhammaṃ deseyya’’nti āḷārudakānaṃ kālakatabhāvaṃ ñatvā dhammadesanatthāya pañcavaggiyānaṃ olokanaṃ daṭṭhabbaṃ. Sīhassa gocaratthāya tiyojanaṃ gamanakālo viya attano pattacīvaraṃ ādāya ‘‘pañcavaggiyānaṃ dhammacakkaṃ pavattessāmī’’ti <pb ed="P" n="3.0071" /> pacchābhatte ajapālanigrodhato vuṭṭhitassa aṭṭhārasayojanamaggaṃ gamanakālo.</p>

<p rend="bodytext">Sīhassa sīhanādakālo viya tathāgatassa aṭṭhārasayojanamaggaṃ gantvā pañcavaggiye saññāpetvā acalapallaṅke nisinnassa dasahi cakkavāḷasahassehi sannipatitena devagaṇena parivutassa ‘‘dveme, bhikkhave, antā pabbajitena na sevitabbā’’tiādinā nayena dhammacakkappavattanakālo veditabbo. Imasmiṃ ca pana pade desiyamāne tathāgatasīhassa dhammaghoso heṭṭhā avīciṃ upari bhavaggaṃ gahetvā dasasahassilokadhātuṃ paṭicchādesi. Sīhassa saddena khuddakapāṇānaṃ santāsāpajjanakālo <pb ed="M" n="2.0295" /> viya tathāgatassa tīṇi lakkhaṇāni dīpetvā cattāri saccāni soḷasahākārehi saṭṭhiyā ca nayasahassehi vibhajitvā dhammaṃ kathentassa dīghāyukānaṃ devānaṃ ñāṇasantāsassa uppattikālo veditabbo.</p>

<p rend="bodytext">Aparo <pb ed="V" n="2.0287" /> nayo – sīho viya sabbaññutaṃ patto tathāgato, āsayabhūtāya kanakaguhāya nikkhamanaṃ viya gandhakuṭito nikkhamanakālo, vijambhanaṃ viya dhammasabhaṃ upasaṅkamanakālo, disāvilokanaṃ viya parisāvilokanaṃ, sīhanādanadanaṃ viya dhammadesanākālo, gocarāya pakkamanaṃ viya paravādanimmaddanatthāya gamanaṃ.</p>

<p rend="bodytext">Aparo nayo – sīho viya tathāgato, himavantanissitāya kañcanaguhāya nikkhamanaṃ viya ārammaṇavasena nibbānanissitāya <pb ed="P" n="3.0072" /> phalasamāpattiyā vuṭṭhānaṃ, vijambhanaṃ viya paccavekkhaṇañāṇaṃ, disāvilokanaṃ viya veneyyasattavilokanaṃ, sīhanādo viya sampattaparisāya dhammadesanā, gocarāya pakkamanaṃ viya asampattānaṃ veneyyasattānaṃ santikūpasaṅkamanaṃ veditabbaṃ.</p>

<p rend="bodytext"><hi rend="bold">Yadā</hi>ti yasmiṃ kāle. <hi rend="bold">Tathāgato</hi>ti heṭṭhā vuttehi aṭṭhahi kāraṇehi tathāgato. <hi rend="bold">Loke</hi>ti sattaloke. <hi rend="bold">Uppajjatī</hi>ti abhinīhārato paṭṭhāya yāva bodhipallaṅkā vā arahattamaggañāṇā vā uppajjati nāma, arahattaphale pana patte uppanno nāma. <hi rend="bold">Arahaṃ sammāsambuddho</hi>tiādīni visuddhimagge (visuddhi. 1.124 ādayo) buddhānussatiniddese vitthāritāni.</p>

<p rend="bodytext"><hi rend="bold">Iti sakkāyo</hi>ti ayaṃ sakkāyo, ettako sakkāyo, na ito bhiyyo sakkāyo atthīti. Ettāvatā sabhāvato sarasato pariyantato paricchedato parivaṭumato sabbepi pañcupādānakkhandhā dassitā honti. <hi rend="bold">Iti sakkāyasamudayo</hi>ti ayaṃ sakkāyassa samudayo nāma. Ettāvatā ‘‘āhārasamudayā rūpasamudayo’’tiādi sabbaṃ dassitaṃ hoti. <hi rend="bold">Iti sakkāyassa atthaṅgamo</hi>ti ayaṃ sakkāyassa atthaṅgamo. Imināpi ‘‘āhāranirodhā rūpanirodho’’tiādi sabbaṃ dassitaṃ hoti.</p>

<p rend="bodytext"><hi rend="bold">Vaṇṇavanto</hi>ti <pb ed="M" n="2.0296" /> sarīravaṇṇena vaṇṇavanto. <hi rend="bold">Dhammadesanaṃ sutvā</hi>ti pañcasu khandhesu paṇṇāsalakkhaṇappaṭimaṇḍitaṃ tathāgatassa dhammadesanaṃ sutvā. <hi rend="bold">Yebhuyyenā</hi>ti <pb ed="P" n="3.0073" /> idha ke ṭhapeti? Ariyasāvake deve. Tesaṃ hi khīṇāsavattā cittutrāsabhayampi na uppajjati, saṃviggassa yoniso padhānena pattabbaṃ pattatāya ñāṇasaṃvegopi. Itarāsaṃ pana devatānaṃ ‘‘tāso heso, bhikkhave, anicca’’nti manasikarontānaṃ cittutrāsabhayampi, balavavipassanākāle ñāṇabhayampi uppajjati. <hi rend="bold">Bho</hi>ti dhammālapanamattametaṃ. <hi rend="bold">Sakkāyapariyāpannā</hi>ti pañcakkhandhapariyāpannā. Iti tesaṃ sammāsambuddhe <pb ed="V" n="2.0288" /> vaṭṭadosaṃ dassetvā tilakkhaṇāhataṃ katvā dhammaṃ desente ñāṇabhayaṃ nāma okkamati.</p>

<p rend="bodytext"><hi rend="bold">Abhiññāyā</hi>ti jānitvā. <hi rend="bold">Dhammacakka</hi>nti paṭivedhañāṇampi desanāñāṇampi. <hi rend="bold">Paṭivedhañāṇaṃ</hi> nāma yena ñāṇena bodhipallaṅke nisinno cattāri saccāni soḷasahākārehi saṭṭhiyā ca nayasahassehi paṭivijjhi. <hi rend="bold">Desanāñāṇaṃ</hi> nāma yena ñāṇena tiparivaṭṭaṃ dvādasākāraṃ dhammacakkaṃ pavattesi. Ubhayampetaṃ dasabalassa ure jātañāṇameva. Tesu dhammadesanāñāṇaṃ gahetabbaṃ. Taṃ panesa yāva aṭṭhārasabrahmakoṭīhi saddhiṃ aññākoṇḍaññattherassa sotāpattiphalaṃ na uppajjati, tāva pavatteti nāma. Tasmiṃ uppanne pavattitaṃ nāma hotīti veditabbaṃ. <hi rend="bold">Appaṭipuggalo</hi>ti sadisapuggalarahito. <hi rend="bold">Yasassino</hi>ti parivārasampannā. <hi rend="bold">Tādino</hi>ti <pb ed="P" n="3.0074" /> lābhālābhādīhi ekasadisassa.</p>

<p rend="title">4. Pasādasuttavaṇṇanā</p>

<p rend="bodytext" n="34"><hi rend="paranum">34</hi><hi rend="dot">.</hi> Catutthe aggesu pasādā, aggā vā pasādāti <hi rend="bold">aggappasādā</hi>. <hi rend="bold">Yāvatā</hi>ti yattakā. <hi rend="bold">Apadā</hi>ti nippadā ahimacchādayo. <hi rend="bold">Dvipadā</hi>ti manussapakkhiādayo. <hi rend="bold">Catuppadā</hi>ti hatthiassādayo. <hi rend="bold">Bahuppadā</hi>ti satapadiādayo. <hi rend="bold">Nevasaññināsaññino</hi>ti bhavagge nibbattasattā. <hi rend="bold">Aggamakkhāyatī</hi>ti guṇehi aggo uttamo seṭṭhoti akkhāyati. <hi rend="bold">Asaṅkhatā</hi>ti nibbānameva gahetvā vuttaṃ. <hi rend="bold">Virāgo</hi>tiādīni nibbānasseva nāmāni. Tañhi āgamma sabbakilesā virajjanti, sabbe rāgamadādayo madā nimmadā honti, abhāvaṃ gacchanti, sabbā pipāsā vinayaṃ upenti, sabbe ālayā <pb ed="M" n="2.0297" /> samugghātaṃ gacchanti, vaṭṭāni upacchijjanti, taṇhā khīyanti, vaṭṭadukkhā nirujjhanti, sabbe pariḷāhā nibbāyanti. Tasmā etāni nāmāni labhati. Sesamettha uttānatthamevāti.</p>

<p rend="title">5. Vassakārasuttavaṇṇanā</p>

<p rend="bodytext" n="35"><hi rend="paranum">35</hi><hi rend="dot">.</hi> Pañcame <hi rend="bold">anussaritā</hi>ti anugantvā saritā, aparāparaṃ sarituṃ samatthoti attho. <hi rend="bold">Dakkho</hi>ti cheko. <hi rend="bold">Tatrupāyāyā</hi>ti ‘‘imasmiṃ kāle imaṃ nāma kattabba’’nti evaṃ tattha tattha upāyabhūtāya <pb ed="V" n="2.0289" /> paññāya samannāgato. <hi rend="bold">Anumoditabba</hi>nti abhinanditabbaṃ. <hi rend="bold">Paṭikkositabba</hi>nti paṭikkhipitabbaṃ. <hi rend="bold">Neva kho tyāha</hi>nti neva kho te ahaṃ. Kasmā panetaṃ bhagavā nābhinandati, nappaṭikkhipatīti? Lokiyattā nābhinandati <pb ed="P" n="3.0075" />, lokiyaṃ atthaṃ gahetvā ṭhitattā nappaṭikkosati. <hi rend="bold">Bahussa janatā</hi>ti bahu assa janatā. Idañca karaṇatthe sāmivacanaṃ veditabbaṃ. <hi rend="bold">Ariye ñāye</hi>ti sahavipassanake magge. <hi rend="bold">Kalyāṇadhammatā kusaladhammatā</hi>tipi tasseva nāmāni. <hi rend="bold">Yaṃ vitakka</hi>nti nekkhammavitakkādīsu aññataraṃ. <hi rend="bold">Na taṃ vitakkaṃ vitakketī</hi>ti kāmavitakkādīsu ekampi na vitakketi. Itaraṃ tasseva vevacanaṃ. <hi rend="bold">Vitakkapathe</hi>ti ettha vitakkoyeva vitakkapatho. <hi rend="bold">Ahañhi brāhmaṇā</hi>tiādīsu paṭhamanayena khīṇāsavassa sīlañceva bāhusaccañca kathitaṃ, dutiyatatiyehi khīṇāsavassa kiriyavitakkāni ceva kiriyajjhānāni ca, catutthena khīṇāsavabhāvo kathitoti veditabbo.</p>

<p rend="bodytext"><hi rend="bold">Maccupāsappamocana</hi>nti maccupāsā pamocanakaṃ maggaṃ. <hi rend="bold">Ñāyaṃ dhamma</hi>nti sahavipassanakaṃ maggaṃ. <hi rend="bold">Disvā ca sutvā cā</hi>ti ñāṇeneva passitvā ca suṇitvā ca. Sesamettha uttānameva.</p>

<p rend="title">6. Doṇasuttavaṇṇanā</p>

<p rend="bodytext" n="36"><hi rend="paranum">36</hi><hi rend="dot">.</hi> Chaṭṭhe <hi rend="bold">antarā ca ukkaṭṭhaṃ antarā ca setabya</hi>nti ettha <hi rend="bold">ukkaṭṭhā</hi>ti ukkāhi dhārīyamānāhi māpitattā evaṃladdhavohāraṃ nagaraṃ. <hi rend="bold">Setabya</hi>nti atīte kassapasammāsambuddhassa jātanagaraṃ. <hi rend="bold">Antarā</hi>saddo pana kāraṇakhaṇacittavemajjhavivarādīsu vattati. ‘‘Tadantaraṃ ko jāneyya aññatra tathāgatā’’ti <pb ed="M" n="2.0298" /> (a. ni. 6.44; 10.75) ca, ‘‘janā <pb ed="P" n="3.0076" /> saṅgamma mantenti, mañca tañca kimantara’’nti ca ādīsu (saṃ. ni. 1.228) kāraṇe. ‘‘Addasā maṃ, bhante, aññatarā itthī vijjantarikāya bhājanaṃ dhovantī’’tiādīsu (ma. ni. 2.149) khaṇe. ‘‘Yassantarato na santi kopā’’tiādīsu (udā. 20) citte. ‘‘Antarāvosānamāpādī’’tiādīsu vemajjhe. ‘‘Apicāyaṃ tapodā dvinnaṃ mahānirayānaṃ antarikāya āgacchatī’’tiādīsu (pārā. 231) vivare. Svāyamidha vivare vattati. Tasmā ukkaṭṭhāya ca setabyassa ca vivareti evamettha attho daṭṭhabbo. Antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā ‘‘antarā gāmañca nadiñca yātī’’ti <pb ed="V" n="2.0290" /> evaṃ ekameva antarāsaddaṃ payuñjanti, so dutiyapadenapi yojetabbo hoti, ayojiyamāne upayogavacanaṃ na pāpuṇāti. Idha pana yojetvā eva vutto.</p>

<p rend="bodytext"><hi rend="bold">Addhānamaggappaṭipanno hotī</hi>ti addhānasaṅkhātaṃ maggaṃ paṭipanno hoti, dīghamagganti attho. Kasmā paṭipannoti? Taṃ divasaṃ kira bhagavā idaṃ addasa ‘‘mayi taṃ maggaṃ paṭipanne doṇo brāhmaṇo mama padacetiyāni passitvā padānupadiko hutvā mama nisinnaṭṭhānaṃ āgantvā pañhaṃ pucchissati. Athassāhaṃ ekaṃ saccadhammaṃ desessāmi <pb ed="P" n="3.0077" />. Brāhmaṇo tīṇi sāmaññaphalāni paṭivijjhitvā dvādasapadasahassaparimāṇaṃ doṇagajjitaṃ nāma vaṇṇaṃ vatvā mayi parinibbute sakalajambudīpe uppannaṃ mahākalahaṃ vūpasametvā dhātuyo bhājessatī’’ti. Iminā kāraṇena paṭipanno. <hi rend="bold">Doṇopi sudaṃ brāhmaṇo</hi>ti doṇo brāhmaṇopi tayo vede paguṇe katvā pañcasate māṇavake sippaṃ vācento taṃdivasaṃ pātova uṭṭhāya sarīrapaṭijagganaṃ katvā satagghanakaṃ nivāsetvā pañcasatagghanakaṃ ekaṃsavaragataṃ katvā āmuttayaññasutto rattavaṭṭikā upāhanā ārohitvā pañcasatamāṇavakaparivāro tameva maggaṃ paṭipajji. Taṃ sandhāyetaṃ vuttaṃ.</p>

<p rend="bodytext"><hi rend="bold">Pādesū</hi>ti pādehi akkantaṭṭhānesu. <hi rend="bold">Cakkānī</hi>ti lakkhaṇacakkāni. Kiṃ pana bhagavato gacchantassa akkantaṭṭhāne padaṃ paññāyatīti? Na paññāyati <pb ed="M" n="2.0299" />. Kasmā? Sukhumattā mahābalattā mahājanānuggahena ca. Buddhānañhi sukhumacchavitāya akkantaṭṭhānaṃ tūlapicuno patiṭṭhitaṭṭhānaṃ viya hoti, padavaḷañjo na paññāyati. Yathā ca balavato vātajavasindhavassa paduminipattepi akkantamattameva hoti, evaṃ mahābalatāya tathāgatena akkantaṭṭhānaṃ akkantamattameva hoti, na tattha padavaḷañjo paññāyati. Buddhānañca anupadaṃ mahājanakāyo <pb ed="P" n="3.0078" /> gacchati, tassa satthu padavaḷañjaṃ disvā maddituṃ avisahantassa gamanavicchedo bhaveyya. Tasmā akkantaakkantaṭṭhāne yopi padavaḷañjo bhaveyya, so antaradhāyateva. Doṇo pana brāhmaṇo tathāgatassa adhiṭṭhānavasena passi. Bhagavā hi yassa padacetiyaṃ dassetukāmo hoti, taṃ ārabbha ‘‘asuko nāma passatū’’ti adhiṭṭhāti. Tasmā māgaṇḍiyabrāhmaṇo viya ayampi brāhmaṇo tathāgatassa adhiṭṭhānavasena addasa.</p>

<p rend="bodytext"><hi rend="bold">Pāsādika</hi>nti pasādajanakaṃ. Itaraṃ tasseva vevacanaṃ. <hi rend="bold">Uttamadamathasamathamanuppatta</hi>nti ettha uttamadamatho nāma arahattamaggo, uttamasamatho nāma arahattamaggasamādhi, tadubhayaṃ pattanti attho <pb ed="V" n="2.0291" />. <hi rend="bold">Danta</hi>nti nibbisevanaṃ. <hi rend="bold">Gutta</hi>nti gopitaṃ. <hi rend="bold">Saṃyatindriya</hi>nti rakkhitindriyaṃ. <hi rend="bold">Nāga</hi>nti chandādīhi agacchanato, pahīnakilese puna anāgacchanato, āguṃ akaraṇato, balavantaṭṭhenāti catūhi kāraṇehi nāgaṃ.</p>

<p rend="bodytext"><hi rend="bold">Devo no bhavaṃ bhavissatī</hi>ti ettha ‘‘devo no bhava’’nti ettāvatāpi pucchā niṭṭhitā bhaveyya, ayaṃ pana brāhmaṇo ‘‘anāgate mahesakkho eko devarājā bhavissatī’’ti anāgatavasena pucchāsabhāgeneva kathento evamāha. Bhagavāpissa pucchāsabhāgeneva kathento <hi rend="bold">na kho ahaṃ, brāhmaṇa, devo bhavissāmī</hi>ti āha. Esa nayo sabbattha. <hi rend="bold">Āsavāna</hi>nti <pb ed="P" n="3.0079" /> kāmāsavādīnaṃ catunnaṃ. <hi rend="bold">Pahīnā</hi>ti bodhipallaṅke sabbaññutaññāṇādhigameneva pahīnā. <hi rend="bold">Anupalitto lokenā</hi>ti taṇhādiṭṭhilepānaṃ pahīnattā saṅkhāralokena anupalitto. <hi rend="bold">Buddho</hi>ti catunnaṃ saccānaṃ buddhattā buddho iti maṃ dhārehi.</p>

<p rend="bodytext"><hi rend="bold">Yenā</hi>ti yena āsavena. <hi rend="bold">Devūpapatyassā</hi>ti devūpapatti assa mayhaṃ bhaveyya. <hi rend="bold">Vihaṅgamo</hi>ti ākāsacaro gandhabbakāyikadevo. <hi rend="bold">Viddhastā</hi>ti <pb ed="M" n="2.0300" /> vidhamitā. <hi rend="bold">Vinaḷīkatā</hi>ti vigatanaḷā vigatabandhanā katā. <hi rend="bold">Vaggū</hi>ti sundaraṃ. <hi rend="bold">Toyena nupalippatī</hi>ti udakato ratanamattaṃ accuggamma ṭhitaṃ saraṃ sobhayamānaṃ bhamaragaṇaṃ hāsayamānaṃ toyena na lippati. <hi rend="bold">Tasmā buddhosmi brāhmaṇā</hi>ti desanāpariyosāne tīṇi maggaphalāni pāpuṇitvā dvādasahi padasahassehi doṇagajjitaṃ nāma vaṇṇaṃ kathesi, tathāgate ca parinibbute jambudīpatale uppannaṃ mahākalahaṃ vūpasametvā dhātuyo bhājesīti.</p>

<p rend="title">7. Aparihāniyasuttavaṇṇanā</p>

<p rend="bodytext" n="37"><hi rend="paranum">37</hi><hi rend="dot">.</hi> Sattame <hi rend="bold">nibbānasseva santike</hi>ti nibbānasantikeyeva carati. <hi rend="bold">Sīle patiṭṭhito</hi>ti pātimokkhasīle patiṭṭhito. <hi rend="bold">Evaṃ</hi><pb ed="P" n="3.0080" /><hi rend="bold">vihārī</hi>ti evaṃ viharanto. <hi rend="bold">Ātāpī</hi>ti ātāpena vīriyena samannāgato. <hi rend="bold">Yogakkhemassā</hi>ti catūhi yogehi khemassa nibbānassa. <hi rend="bold">Pamāde bhayadassivā</hi>ti pamādaṃ bhayato passanto.</p>

<p rend="title">8. Patilīnasuttavaṇṇanā</p>

<p rend="bodytext" n="38"><hi rend="paranum">38</hi><hi rend="dot">.</hi> Aṭṭhame <pb ed="V" n="2.0292" /><hi rend="bold">panuṇṇapaccekasacco</hi>ti ‘‘idameva dassanaṃ saccaṃ, idameva sacca’’nti evaṃ pāṭiekkaṃ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti panuṇṇapaccekasacco. <hi rend="bold">Samavayasaṭṭhesano</hi>ti ettha <hi rend="bold">avayā</hi>ti anūnā, <hi rend="bold">saṭṭhā</hi>ti vissaṭṭhā, sammā avayā saṭṭhā esanā assāti samavayasaṭṭhesano, sammā vissaṭṭhasabbaesanoti attho. <hi rend="bold">Patilīno</hi>ti nilīno ekībhāvaṃ upagato. <hi rend="bold">Puthusamaṇabrāhmaṇāna</hi>nti bahūnaṃ samaṇabrāhmaṇānaṃ. Ettha ca <hi rend="bold">samaṇā</hi>ti pabbajjūpagatā, <hi rend="bold">brāhmaṇā</hi>ti bhovādino. <hi rend="bold">Puthupaccekasaccānī</hi>ti bahūni pāṭekkasaccāni. <hi rend="bold">Nuṇṇānī</hi>ti nīhaṭāni. <hi rend="bold">Panuṇṇānī</hi>ti suṭṭhu nīhaṭāni. <hi rend="bold">Cattānī</hi>ti vissaṭṭhāni. <hi rend="bold">Vantānī</hi>ti vamitāni. <hi rend="bold">Muttānī</hi>ti chinnabandhanāni katāni. <hi rend="bold">Pahīnānī</hi>ti pajahitāni. <hi rend="bold">Paṭinissaṭṭhānī</hi>ti yathā na puna cittaṃ ārohanti, evaṃ paṭinissajjitāni. Sabbānevetāni <pb ed="P" n="3.0081" /> gahitagahaṇassa vissaṭṭhabhāvavevacanāni.</p>

<p rend="bodytext"><hi rend="bold">Kāmesanā pahīnā hotī</hi>ti anāgāmimaggena pahīnā. <hi rend="bold">Bhavesanā</hi> pana arahattamaggena pahīyati. ‘‘Brahmacariyaṃ esissāmi gavesissāmī’’ti evaṃ <pb ed="M" n="2.0301" /> pavattajjhāsayasaṅkhātā <hi rend="bold">brahmacariyesanā</hi>pi arahattamaggeneva paṭippassaddhiṃ vūpasamaṃ gacchati. Diṭṭhibrahmacariyesanā pana sotāpattimaggeneva paṭippasambhatīti veditabbā. <hi rend="bold">Evaṃ kho, bhikkhave</hi>ti evaṃ catutthajjhānena passaddhakāyasaṅkhāro vūpasantaassāsapassāso nāma hoti. <hi rend="bold">Asmimāno</hi>ti asmīti uppajjanako navavidhamāno.</p>

<p rend="bodytext">Gāthāsu <hi rend="bold">kāmesanā bhavesanā</hi>ti etā dve esanā, <hi rend="bold">brahmacariyesanā sahā</hi>ti tāhiyeva saha brahmacariyesanāti tissopi etā. Idha ṭhatvā <hi rend="bold">esanā paṭinissaṭṭhā</hi>ti iminā padena saddhiṃ yojanā kātabbā. <hi rend="bold">Iti saccaparāmāso, diṭṭhiṭṭhānā samussayā</hi>ti ‘‘iti saccaṃ iti sacca’’nti gahaṇaparāmāso ca diṭṭhisaṅkhātāyeva diṭṭhiṭṭhānā ca ye samussitattā uggantvā ṭhitattā samussayāti vuccanti, te sabbepi. Idha ṭhatvā <hi rend="bold">diṭṭhiṭṭhānā samūhatā</hi>ti iminā padena saddhiṃ yojanā kātabbā. Kassa pana etā esanā paṭinissaṭṭhā, ete ca diṭṭhiṭṭhānā samūhatāti? <hi rend="bold">Sabbarāgavirattassa taṇhākkhayavimuttino</hi>. Yo hi sabbarāgehipi viratto, taṇhākkhaye ca nibbāne pavattāya <pb ed="P" n="3.0082" /> arahattaphalavimuttiyā samannāgato, etassa esanā paṭinissaṭṭhā, diṭṭhiṭṭhānā ca samūhatā <pb ed="V" n="2.0293" />. <hi rend="bold">Sa ve santo</hi>ti so evarūpo kilesasantatāya santo. <hi rend="bold">Passaddho</hi>ti dvīhi kāyacittapassaddhīhi passaddho. <hi rend="bold">Aparājito</hi>ti sabbakilese jinitvā ṭhitattā kenaci aparājito. <hi rend="bold">Mānābhisamayā</hi>ti mānassa pahānābhisamayena. <hi rend="bold">Buddho</hi>ti cattāri saccāni bujjhitvā ṭhito. Iti imasmiṃ suttepi gāthāsupi khīṇāsavova kathitoti.</p>

<p rend="title">9. Ujjayasuttavaṇṇanā</p>

<p rend="bodytext" n="39"><hi rend="paranum">39</hi><hi rend="dot">.</hi> Navame <hi rend="bold">saṅghātaṃ āpajjantī</hi>ti vadhaṃ maraṇaṃ āpajjanti. <hi rend="bold">Niccadāna</hi>nti salākabhattaṃ. <hi rend="bold">Anukulayañña</hi>nti amhākaṃ pitūhi pitāmahehi dinnattā evaṃ kulānukulavasena yajitabbaṃ, dātabbanti attho. <hi rend="bold">Assamedha</hi>ntiādīsu assamettha medhantīti assamedho, dvīhi pariyaññehi yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa yaññassetaṃ adhivacanaṃ. Purisamettha medhantīti <hi rend="bold">purisamedho,</hi> catūhi <pb ed="M" n="2.0302" /> pariyaññehi yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ. Sammamettha pāsantīti <hi rend="bold">sammāpāso,</hi> divase divase sammaṃ khipitvā tassa patitokāse vediṃ katvā saṃhārimehi yūpādīhi sarassatinadiyā nimuggokāsato pabhuti paṭilomaṃ gacchantena yajitabbassa sabbayāgassetaṃ adhivacanaṃ. Vājamettha pivantīti <hi rend="bold">vājapeyyaṃ,</hi> ekena pariyaññena sattarasahi pasūhi yajitabbassa beluvayūpassa sattarasakadakkhiṇassa yaññassetaṃ adhivacanaṃ. Natthi <pb ed="P" n="3.0083" /> ettha aggaḷāti <hi rend="bold">niraggaḷo</hi>. Navahi pariyaññehi yajitabbassa saddhiṃ bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa assamedhavikappassetaṃ adhivacanaṃ. <hi rend="bold">Mahārambhā</hi>ti mahākiccā mahākaraṇīyā. Apica pāṇātipātasamārambhassa mahantatāyapi mahārambhāyeva. <hi rend="bold">Na te honti mahapphalā</hi>ti ettha niravasesatthe sāvasesarūpanaṃ kataṃ. Tasmā iṭṭhaphalena nipphalāva hontīti attho. Idañca pāṇātipātasamārambhameva sandhāya vuttaṃ. Yaṃ pana tattha antarantarā dānaṃ diyyati, taṃ iminā samārambhena upahatattā mahapphalaṃ na hoti, mandaphalaṃ hotīti attho. <hi rend="bold">Haññare</hi>ti haññanti. <hi rend="bold">Yajanti anukulaṃ sadā</hi>ti ye aññe anukulaṃ yajanti, pubbapurisehi yiṭṭhattā pacchimapurisāpi yajantīti attho. <hi rend="bold">Seyyo hotī</hi>ti visesova hoti. <hi rend="bold">Na pāpiyo</hi>ti pāpaṃ kiñci na hoti.</p>

<p rend="title">10. Udāyisuttavaṇṇanā</p>

<p rend="bodytext" n="40"><hi rend="paranum">40</hi><hi rend="dot">.</hi> Dasame <pb ed="V" n="2.0294" /><hi rend="bold">abhisaṅkhata</hi>nti rāsikataṃ. <hi rend="bold">Nirārambha</hi>nti pāṇasamārambharahitaṃ. <hi rend="bold">Yañña</hi>nti deyyadhammaṃ. Tañhi yajitabbattā yaññanti vuccati. <hi rend="bold">Kālenā</hi>ti yuttappattakālena. <hi rend="bold">Upasaṃyantī</hi>ti upagacchanti. <hi rend="bold">Kulaṃ gati</hi>nti vaṭṭakulañceva vaṭṭagatiñca atikkantā. <hi rend="bold">Yaññassa</hi><pb ed="P" n="3.0084" /><hi rend="bold">kovidā</hi>ti catubhūmakayaññe kusalā. <hi rend="bold">Yaññe</hi>ti pakatidāne. <hi rend="bold">Saddhe</hi>ti matakadāne. <hi rend="bold">Habyaṃ katvā</hi>ti hunitabbaṃ deyyadhammaṃ upakappetvā. <hi rend="bold">Sukhette brahmacārisū</hi>ti brahmacārisaṅkhāte sukhettamhīti attho. <hi rend="bold">Suppatta</hi>nti suṭṭhu pattaṃ. <hi rend="bold">Dakkhiṇeyyesu yaṃ kata</hi>nti yaṃ dakkhiṇāya <pb ed="M" n="2.0303" /> anucchavikesu upakappitaṃ, taṃ suhutaṃ suyiṭṭhaṃ suppattanti attho. <hi rend="bold">Saddho</hi>ti buddhadhammasaṅghaguṇānaṃ saddahanatāya saddho. <hi rend="bold">Muttena cetasā</hi>ti vissaṭṭhena cittena. Imināssa muttacāgaṃ dīpetīti.</p>

<p rend="centre">Cakkavaggo catuttho.</p>

<p rend="chapter">5. Rohitassavaggo</p>

<p rend="title">1. Samādhibhāvanāsuttavaṇṇanā</p>

<p rend="bodytext" n="41"><hi rend="paranum">41</hi><hi rend="dot">.</hi> Pañcamassa <pb ed="V" n="2.0295" /> paṭhame <hi rend="bold">ñāṇadassanappaṭilābhāyā</hi>ti dibbacakkhuñāṇadassanassa paṭilābhāya. <hi rend="bold">Divāsaññaṃ adhiṭṭhātī</hi>ti divāti evaṃ saññaṃ adhiṭṭhāti. <hi rend="bold">Yathā divā tathā ratti</hi>nti yathā divā ālokasaññā manasi katā, tatheva taṃ rattimpi manasi karoti. Dutiyapadepi eseva nayo. <hi rend="bold">Sappabhāsa</hi>nti dibbacakkhuñāṇobhāsena sahobhāsaṃ. Kiñcāpi <pb ed="P" n="3.0085" /> ālokasadisaṃ kataṃ, attho panettha na evaṃ sallakkhetabbo. Dibbacakkhuñāṇāloko hi idhādhippeto.</p>

<p rend="bodytext"><hi rend="bold">Viditā</hi>ti pākaṭā hutvā. Kathaṃ pana vedanā viditā uppajjanti, viditā abbhatthaṃ gacchantīti? Idha bhikkhu vatthuṃ pariggaṇhāti, ārammaṇaṃ pariggaṇhāti. Tassa pariggahitavatthārammaṇatāya tā vedanā ‘‘evaṃ uppajjitvā evaṃ ṭhatvā evaṃ nirujjhantī’’ti viditā uppajjanti, viditā tiṭṭhanti, viditā abbhatthaṃ gacchanti nāma. <hi rend="bold">Saññāvitakkesu</hi>pi eseva nayo.</p>

<p rend="bodytext"><hi rend="bold">Udayabbayānupassī</hi>ti udayañca vayañca passanto. <hi rend="bold">Iti rūpa</hi>nti evaṃ rūpaṃ ettakaṃ rūpaṃ na ito paraṃ rūpaṃ atthīti. <hi rend="bold">Iti rūpassa samudayo</hi>ti evaṃ rūpassa uppādo. <hi rend="bold">Atthaṅgamo</hi>ti pana bhedo adhippeto. <hi rend="bold">Vedanādīsu</hi>pi eseva nayo. <hi rend="bold">Idañca pana metaṃ, bhikkhave, sandhāya bhāsita</hi>nti, bhikkhave, yaṃ mayā etaṃ puṇṇakapañhe ‘‘saṅkhāya lokasmi’’ntiādi bhāsitaṃ, taṃ idaṃ phalasamāpattiṃ sandhāya bhāsitanti attho.</p>

<p rend="bodytext">Tattha <hi rend="bold">saṅkhāyā</hi>ti ñāṇena jānitvā. <hi rend="bold">Lokasmi</hi>nti sattaloke. <hi rend="bold">Paroparānī</hi>ti uccāvacāni uttamādhamāni. <hi rend="bold">Iñjita</hi>nti calitaṃ. <hi rend="bold">Natthi kuhiñci loke</hi>ti <pb ed="M" n="2.0304" /> lokasmiṃ katthaci ekakkhandhepi ekāyatanepi ekadhātuyāpi ekārammaṇepi natthi. <hi rend="bold">Santo</hi>ti paccanīkakilesavūpasamena santo. <hi rend="bold">Vidhūmo</hi>ti <pb ed="V" n="2.0296" /><pb ed="P" n="3.0086" /> kodhadhūmena vigatadhūmo. Evamettha suttante maggekaggatampi kathetvā gāthāya phalasamāpattiyeva kathitāti.</p>

<p rend="title">2. Pañhabyākaraṇasuttavaṇṇanā</p>

<p rend="bodytext" n="42"><hi rend="paranum">42</hi><hi rend="dot">.</hi> Dutiye <hi rend="bold">yo ca tesaṃ tattha tattha, jānāti anudhammata</hi>nti yo etesaṃ pañhānaṃ tasmiṃ tasmiṃ ṭhāne byākaraṇaṃ jānāti. <hi rend="bold">Catupañhassa kusalo, āhu bhikkhuṃ tathāvidha</hi>nti tathāvidhaṃ bhikkhuṃ tesu catūsu pañhesu kusaloti evaṃ vadanti. <hi rend="bold">Durāsado duppasaho</hi>ti parehi ghaṭṭetuṃ vā abhibhavituṃ vā na sakkā. <hi rend="bold">Gambhīro</hi>ti sattasīdantaramahāsamuddo viya gambhīro. <hi rend="bold">Duppadhaṃsiyo</hi>ti dummocāpayo, gahitaggahaṇaṃ vissajjāpetuṃ na sakkāti attho. <hi rend="bold">Atthe anatthe cā</hi>ti vaḍḍhiyañca avaḍḍhiyañca. <hi rend="bold">Atthābhisamayā</hi>ti atthasamāgamena. <hi rend="bold">Dhīro paṇḍitoti pavuccatī</hi>ti dhitisampanno puggalo ‘‘paṇḍito aya’’nti evaṃ pavuccati.</p>

<p rend="title">3-4. Kodhagarusuttadvayavaṇṇanā</p>

<p rend="bodytext" n="43-44"><hi rend="paranum">43-44</hi><hi rend="dot">.</hi> Tatiye <hi rend="bold">kodhagaru na saddhammagarū</hi>ti kodhaṃ gāravena garuṃ katvā gaṇhāti, na saddhammaṃ, saddhammaṃ pana agāravena lāmakaṃ katvā gaṇhāti. Sesapadesupi eseva nayo.</p>

<p rend="bodytext"><hi rend="bold">Virūhantī</hi>ti vaḍḍhanti, sañjātamūlāya vā saddhāya patiṭṭhahanti acalā bhavanti. Catutthe <hi rend="bold">kodhagarutā</hi>ti kodhamhi sagāravatā. Esa <pb ed="P" n="3.0087" /> nayo sabbattha.</p>

<p rend="title">5. Rohitassasuttavaṇṇanā</p>

<p rend="bodytext" n="45"><hi rend="paranum">45</hi><hi rend="dot">.</hi> Pañcame <hi rend="bold">yatthā</hi>ti cakkavāḷalokassa ekokāse bhummaṃ. <hi rend="bold">Na cavati na upapajjatī</hi>ti idaṃ aparāparaṃ cutipaṭisandhivasena gahitaṃ. <hi rend="bold">Gamanenā</hi>ti padagamanena. <hi rend="bold">Lokassa anta</hi>nti satthā saṅkhāralokassa antaṃ sandhāya vadati. <hi rend="bold">Ñāteyya</hi>ntiādīsu ñātabbaṃ daṭṭhabbaṃ pattabbanti attho. Iti devaputtena cakkavāḷalokassa anto pucchito, satthārā saṅkhāralokassa kathito <pb ed="M" n="2.0305" />. So pana ‘‘attano <pb ed="V" n="2.0297" /> pañhena saddhiṃ satthu byākaraṇaṃ sametī’’ti saññāya sampahaṃsanto <hi rend="bold">acchariya</hi>ntiādimāha.</p>

<p rend="bodytext"><hi rend="bold">Daḷhadhammā</hi>ti daḷhadhanu uttamappamāṇena dhanunā samannāgato. <hi rend="bold">Dhanuggaho</hi>ti dhanuācariyo. <hi rend="bold">Sikkhito</hi>ti dvādasa vassāni dhanusippaṃ sikkhito. <hi rend="bold">Katahattho</hi>ti usabhappamāṇepi vālaggaṃ vijjhituṃ samatthabhāvena katahattho. <hi rend="bold">Katūpāsano</hi>ti katasarakkhepo dassitasippo. <hi rend="bold">Asanenā</hi>ti kaṇḍena. <hi rend="bold">Atipāteyyā</hi>ti atikkameyya. Yāvatā so tālacchādiṃ atikkameyya, tāvatā kālena ekaṃ cakkavāḷaṃ atikkamāmīti attano javasampattiṃ dasseti.</p>

<p rend="bodytext"><hi rend="bold">Puratthimā samuddā pacchimo</hi>ti yathā puratthimā samuddā <pb ed="P" n="3.0088" /> pacchimasamuddo dūre, evaṃ me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito pādaṃ pasāretvā pacchimacakkavāḷamukhavaṭṭiṃ atikkamati, puna dutiyapādaṃ pasāretvā paracakkavāḷamukhavaṭṭiṃ atikkamati. <hi rend="bold">Icchāgata</hi>nti icchā eva. <hi rend="bold">Aññatrevā</hi>ti nippapañcataṃ dasseti. Bhikkhācārakāle kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ vissamitvā puna javati. <hi rend="bold">Vassasatāyuko</hi>ti tadā dīghāyukakālo hoti, ayaṃ pana vassasatāvasiṭṭhe āyumhi gamanaṃ ārabhi. <hi rend="bold">Vassasatajīvī</hi>ti taṃ vassasataṃ anantarāyena jīvanto. <hi rend="bold">Antarāyeva kālaṅkato</hi>ti cakkavāḷalokassa antaṃ appatvā antarāva mato. So pana tattha kālaṃ katvāpi āgantvā imasmiṃyeva cakkavāḷe nibbatti.</p>

<p rend="bodytext"><hi rend="bold">Appatvā</hi>ti saṅkhāralokassa antaṃ appatvā. <hi rend="bold">Dukkhassā</hi>ti vaṭṭadukkhassa. <hi rend="bold">Antakiriya</hi>nti pariyantakaraṇaṃ. <hi rend="bold">Kaḷevare</hi>ti attabhāve. <hi rend="bold">Sasaññimhi samanake</hi>ti sasaññe sacittake. <hi rend="bold">Loka</hi>nti dukkhasaccaṃ. <hi rend="bold">Lokasamudaya</hi>nti <pb ed="P" n="3.0089" /> samudayasaccaṃ. <hi rend="bold">Lokanirodha</hi>nti nirodhasaccaṃ. <hi rend="bold">Paṭipada</hi>nti maggasaccaṃ. Iti ‘‘nāhaṃ, āvuso, imāni cattāri saccāni tiṇakaṭṭhādīsu paññapemi, imasmiṃ pana catumahābhūtike kāyasmiṃyeva paññapemī’’ti dasseti. <hi rend="bold">Samitāvī</hi>ti samitapāpo. <hi rend="bold">Nāsīsatī</hi>ti na pattheti. Chaṭṭhaṃ uttānatthamevāti.</p>

<p rend="title">7. Suvidūrasuttavaṇṇanā</p>

<p rend="bodytext" n="47"><hi rend="paranum">47</hi><hi rend="dot">.</hi> Sattame <pb ed="V" n="2.0298" /><pb ed="M" n="2.0306" /><hi rend="bold">suvidūravidūrānī</hi>ti kenaci pariyāyena anāsannāni hutvā suvidūrāneva vidūrāni. <hi rend="bold">Nabhañca, bhikkhave, pathavī cā</hi>ti ākāsañca mahāpathavī ca. Tattha kiñcāpi pathavito ākāsaṃ nāma na dūre, dvaṅgulamattepi hoti. Aññamaññaṃ alagganaṭṭhena pana ‘‘suvidūravidūre’’ti vuttaṃ. <hi rend="bold">Verocano</hi>ti sūriyo. <hi rend="bold">Satañca, bhikkhave, dhammo</hi>ti catusatipaṭṭhānādibhedo sattatiṃsabodhipakkhiyadhammo. <hi rend="bold">Asatañca dhammo</hi>ti dvāsaṭṭhidiṭṭhigatabhedo assaddhammo.</p>

<p rend="bodytext"><hi rend="bold">Pabhaṅkaro</hi>ti ālokakaro. <hi rend="bold">Abyāyiko hotī</hi>ti avigacchanasabhāvo hoti. <hi rend="bold">Sataṃ samāgamo</hi>ti paṇḍitānaṃ mittasanthavavasena samāgamo. <hi rend="bold">Yāvāpi</hi><pb ed="P" n="3.0090" /><hi rend="bold">tiṭṭheyyā</hi>ti yattakaṃ addhānaṃ tiṭṭheyya. <hi rend="bold">Tatheva hotī</hi>ti tādisova hoti, pakatiṃ na jahati. <hi rend="bold">Khippaṃ hi vetī</hi>ti sīghaṃ vigacchati.</p>

<p rend="title">8. Visākhasuttavaṇṇanā</p>

<p rend="bodytext" n="48"><hi rend="paranum">48</hi><hi rend="dot">.</hi> Aṭṭhame <hi rend="bold">pañcālaputto</hi>ti pañcālabrāhmaṇiyā putto. <hi rend="bold">Poriyā vācāyā</hi>ti paripuṇṇavācāya. <hi rend="bold">Vissaṭṭhāyā</hi>ti apalibuddhāya. <hi rend="bold">Anelagalāyā</hi>ti niddosāya ceva agaḷitāya ca apatitapadabyañjanāya. <hi rend="bold">Pariyāpannāyā</hi>ti vivaṭṭapariyāpannāya. <hi rend="bold">Anissitāyā</hi>ti vaṭṭaṃ anissitāya. Vivaṭṭanissitameva katvā katheti, vaṭṭanissitaṃ katvā na kathetīti ayamettha adhippāyo.</p>

<p rend="bodytext"><hi rend="bold">Nābhāsamāna</hi>nti na akathentaṃ. <hi rend="bold">Amataṃ pada</hi>nti nibbānapadaṃ. <hi rend="bold">Bhāsaye</hi>ti obhāseyya. <hi rend="bold">Jotaye</hi>ti tasseva vevacanaṃ. <hi rend="bold">Paggaṇhe isinaṃ dhaja</hi>nti abbhuggataṭṭhena navalokuttaradhammo isīnaṃ dhajo nāma vuccati, tameva paggaṇheyya ukkhipeyya, uccaṃ katvā katheyyāti attho. Navalokuttaradhammadīpakaṃ subhāsitaṃ dhajo etesanti <hi rend="bold">subhāsitadhajā. Isayo</hi>ti buddhādayo ariyā. <hi rend="bold">Dhammo hi isinaṃ dhajo</hi>ti heṭṭhā vuttanayeneva lokuttaradhammo isīnaṃ dhajo nāmāti.</p>

<p rend="title">9. Vipallāsasuttavaṇṇanā</p>

<p rend="bodytext" n="49"><hi rend="paranum">49</hi><hi rend="dot">.</hi> Navame <pb ed="V" n="2.0299" /><pb ed="M" n="2.0307" /><hi rend="bold">saññāvipallāsā</hi>ti saññāya vipallatthabhāvā, catasso viparītasaññāyoti attho. Sesapadadvayepi <pb ed="P" n="3.0091" /> eseva nayo. <hi rend="bold">Anicce, bhikkhave, niccanti saññāvipallāso</hi>ti anicce vatthusmiṃ ‘‘niccaṃ ida’’nti evaṃ gahetvā uppajjanakasaññā, saññāvipallāsoti attho. Iminā nayena sabbapadesu attho veditabbo.</p>

<p rend="bodytext"><hi rend="bold">Anattani ca attā</hi>ti anattani ‘‘attā’’ti evaṃsaññinoti attho. <hi rend="bold">Micchādiṭṭhihatā</hi>ti na kevalaṃ saññinova, saññāya viya uppajjamānāya micchādiṭṭhiyāpi hatā. <hi rend="bold">Khittacittā</hi>ti te saññādiṭṭhiyo viya uppajjamānena khittena cittena samannāgatā. <hi rend="bold">Visaññino</hi>ti desanāmattametaṃ, viparītasaññācittadiṭṭhinoti attho. <hi rend="bold">Te yogayuttā mārassā</hi>ti te mārassa yoge yuttā nāma honti. <hi rend="bold">Ayogakkhemino</hi>ti catūhi yogehi khemaṃ nibbānaṃ appattā. <hi rend="bold">Sattā</hi>ti puggalā. <hi rend="bold">Buddhā</hi>ti catusaccabuddhā. <hi rend="bold">Imaṃ dhamma</hi>nti catusaccadhammaṃ. <hi rend="bold">Sacittaṃ paccaladdhā</hi>ti sakaṃ cittaṃ paṭilabhitvā. <hi rend="bold">Aniccato dakkhu</hi>nti aniccabhāvena addasaṃsu. <hi rend="bold">Asubhataddasu</hi>nti asubhaṃ asubhatoyeva addasaṃsu. <hi rend="bold">Sammādiṭṭhisamādānā</hi>ti gahitasammādassanā. <hi rend="bold">Sabbaṃ dukkhaṃ upaccagu</hi>nti sakalaṃ vaṭṭadukkhaṃ samatikkantā.</p>

<p rend="title">10. Upakkilesasuttavaṇṇanā</p>

<p rend="bodytext" n="50"><hi rend="paranum">50</hi><hi rend="dot">.</hi> Dasame <pb ed="P" n="3.0092" /><hi rend="bold">upakkilesā</hi>ti virocituṃ adatvā upakkiliṭṭhabhāvakaraṇena upakkilesā. <hi rend="bold">Mahikā</hi>ti himaṃ. <hi rend="bold">Dhūmo rajo</hi>ti dhūmo ca rajo ca. <hi rend="bold">Rāhū</hi>ti purimā tayo asampattaupakkilesā, rāhu pana sampattaupakkilesavasena kathitoti veditabbo. <hi rend="bold">Samaṇabrāhmaṇā na tapanti na bhāsanti na virocantī</hi>ti guṇappatāpena na tapanti, guṇobhāsena na bhāsanti, guṇavirocanena na virocanti. <hi rend="bold">Surāmerayapānā appaṭiviratā</hi>ti pañcavidhāya surāya catubbidhassa merayassa ca pānato aviratā.</p>

<p rend="bodytext"><hi rend="bold">Avijjānivutā</hi>ti <pb ed="V" n="2.0300" /><pb ed="M" n="2.0308" /> avijjāya nivāritā pihitā. <hi rend="bold">Piyarūpābhinandino</hi>ti piyarūpaṃ sātarūpaṃ abhinandamānā tussamānā. <hi rend="bold">Sādiyantī</hi>ti gaṇhanti. <hi rend="bold">Aviddasū</hi>ti andhabālā. <hi rend="bold">Sanettikā</hi>ti taṇhāyotteneva sayottā. <hi rend="bold">Kaṭasi</hi>nti attabhāvaṃ. <hi rend="bold">Ghora</hi>nti kakkhaḷaṃ. Imasmiṃ suttepi gāthāsupi vaṭṭameva kathitanti.</p>

<p rend="centre">Rohitassavaggo pañcamo.</p>

<p rend="centre">Paṭhamapaṇṇāsakaṃ niṭṭhitaṃ.</p>

<p rend="strong">2. Dutiyapaṇṇāsakaṃ</p>

<p rend="chapter">(6) 1. Puññābhisandavaggo</p>

<p rend="title">1. Paṭhamapuññābhisandasuttavaṇṇanā</p>

<p rend="bodytext" n="51"><hi rend="paranum">51</hi><hi rend="dot">.</hi> Dutiyassa <pb ed="V" n="2.0301" /><pb ed="M" n="2.0309" /> paṭhame <hi rend="bold">puññābhisandā</hi>ti puññassa abhisandā, puññappattiyoti attho. <hi rend="bold">Kusalābhisandā</hi>ti tasseva vevacanaṃ. Te <pb ed="P" n="3.0093" /> panete sukhaṃ āharantīti <hi rend="bold">sukhassāhārā</hi>. Suṭṭhu aggānaṃ rūpādīnaṃ dāyakāti <hi rend="bold">sovaggikā</hi>. Sukho nesaṃ vipākoti <hi rend="bold">sukhavipākā</hi>. Sagge upapatti saggo, saggāya saṃvattantīti <hi rend="bold">saggasaṃvattanikā. Cīvaraṃ paribhuñjamāno</hi>ti cīvaratthāya vatthaṃ labhitvā sūcisuttādīnaṃ abhāvena taṃ nikkhipantopi karontopi pārupantopi jiṇṇakāle paccattharaṇaṃ karontopi paccattharitumpi asakkuṇeyyaṃ bhūmattharaṇaṃ karontopi bhūmattharaṇassa ananucchavikaṃ phāletvā pādapuñchanaṃ karontopi ‘‘paribhuñjamāno’’tveva vuccati. Yadā pana ‘‘pādapuñchanampi na sakkā ida’’nti sammajjitvā chaḍḍitaṃ hoti, tadā paribhuñjamāno nāma na hoti. <hi rend="bold">Appamāṇaṃ cetosamādhi</hi>nti arahattaphalasamādhiṃ. <hi rend="bold">Appamāṇo tassa puññābhisando</hi>ti iminā dāyakassa puññacetanāya appamāṇataṃ katheti. Tassa hi ‘‘khīṇāsavo me cīvaraṃ paribhuñjatī’’ti punappunaṃ anussaraṇavasena pavattā puññacetanā appamāṇā hoti. Taṃ sandhāyetaṃ vuttaṃ. <hi rend="bold">Piṇḍapātā</hi>dīsu pana yo piṇḍapātaṃ paribhuñjitvā sattāhampi teneva yāpeti, aññaṃ na paribhuñjati, so sattāhampi taṃyeva piṇḍapātaṃ paribhuñjamāno nāma hoti. Ekasmiṃ pana senāsane rattiṭṭhānadivāṭṭhānādīsu caṅkamantopi yāva taṃ senāsanaṃ pahāya aññaṃ na gaṇhāti, tāva paribhuñjamāno nāma hoti. Ekena pana bhesajjena byādhimhi vūpasante yāva aññaṃ bhesajjaṃ na paribhuñjati, tāvadeva paribhuñjamāno nāma hoti.</p>

<p rend="bodytext"><hi rend="bold">Bahubherava</hi>nti <pb ed="P" n="3.0094" /> bahūhi bheravārammaṇehi samannāgataṃ. <hi rend="bold">Ratanavarāna</hi>nti sattannampi vararatanānaṃ. <hi rend="bold">Ālaya</hi>nti nivāsaṭṭhānaṃ. <hi rend="bold">Puthū savantī</hi>ti bahukā hutvā sandamānā. Sesamettha uttānameva.</p>

<p rend="title">2. Dutiyapuññābhisandasuttavaṇṇanā</p>

<p rend="bodytext" n="52"><hi rend="paranum">52</hi><hi rend="dot">.</hi> Dutiye <pb ed="V" n="2.0302" /><pb ed="M" n="2.0310" /><hi rend="bold">ariyakantehī</hi>ti maggaphalasampayuttehi. Tāni hi ariyānaṃ kantāni honti piyāni manāpāni. Sesaṃ suttante tāva yaṃ vattabbaṃ siyā, taṃ visuddhimagge (visuddhi. 1.124 ādayo) vuttameva.</p>

<p rend="bodytext">Gāthāsu pana <hi rend="bold">saddhā</hi>ti sotāpannassa saddhā adhippetā. Sīlampi sotāpannassa sīlameva. <hi rend="bold">Ujubhūtañca dassana</hi>nti kāyavaṅkādīnaṃ abhāvena khīṇāsavassa dassanaṃ ujubhūtadassanaṃ nāma. <hi rend="bold">Āhū</hi>ti kathayanti. <hi rend="bold">Pasāda</hi>nti buddhadhammasaṅghesu pasādaṃ. <hi rend="bold">Dhammadassana</hi>nti catusaccadhammadassanaṃ.</p>

<p rend="title">3. Paṭhamasaṃvāsasuttavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> Tatiye <hi rend="bold">sambahulāpi kho gahapatī ca gahapatāniyo cā</hi>ti bahukā gahapatayo ca gahapatāniyo ca āvāhavivāhakaraṇatthāya gacchantā tameva maggaṃ paṭipannā honti. <hi rend="bold">Saṃvāsā</hi>ti sahavāsā ekatovāsā. <hi rend="bold">Chavo chavāyā</hi>ti guṇamaraṇena matattā chavo guṇamaraṇeneva matāya chavāya saddhiṃ. <hi rend="bold">Deviyā saddhi</hi>nti guṇehi devibhūtāya saddhiṃ. <hi rend="bold">Dussīlo</hi>ti nissīlo. <hi rend="bold">Pāpadhammo</hi>ti lāmakadhammo. <hi rend="bold">Akkosakaparibhāsako</hi>ti dasahi akkosavatthūhi akkosako, bhayaṃ dassetvā santajjanena paribhāsako. Evaṃ <pb ed="P" n="3.0095" /> sabbattha attho veditabbo.</p>

<p rend="bodytext"><hi rend="bold">Kadariyā</hi>ti thaddhamaccharino. <hi rend="bold">Jānipatayo</hi>ti jayampatikā. <hi rend="bold">Vadaññū</hi>ti yācakānaṃ vacanassa atthaṃ jānanti. <hi rend="bold">Saññatā</hi>ti sīlasaṃyamena samannāgatā. <hi rend="bold">Dhammajīvino</hi>ti dhamme ṭhatvā jīvikaṃ kappentīti dhammajīvino. <hi rend="bold">Atthāsaṃ pacurā hontī</hi>ti vaḍḍhisaṅkhātā atthā etesaṃ bahū honti. <hi rend="bold">Phāsukaṃ upajāyatī</hi>ti aññamaññaṃ phāsuvihāro jāyati. <hi rend="bold">Kāmakāmino</hi>ti kāme kāmayamānā.</p>

<p rend="title">4. Dutiyasaṃvāsasuttavaṇṇanā</p>

<p rend="bodytext" n="54"><hi rend="paranum">54</hi><hi rend="dot">.</hi> Catutthe kammapathavasena desanā pavattitā. Sesaṃ tādisameva. Imesu pana dvīsupi suttesu agārikapaṭipadā kathitā. Sotāpannasakadāgāmīnampi vaṭṭati.</p>

<p rend="title">5-6. Samajīvīsuttadvayavaṇṇanā</p>

<p rend="bodytext" n="55-56"><hi rend="paranum">55-56</hi><hi rend="dot">.</hi> Pañcame <pb ed="V" n="2.0303" /><pb ed="M" n="2.0311" /><hi rend="bold">tenupasaṅkamī</hi>ti kimatthaṃ upasaṅkami? Anuggaṇhanatthaṃ. Tathāgato hi taṃ raṭṭhaṃ pāpuṇanto imesaṃyeva dvinnaṃ saṅgaṇhanatthāya pāpuṇāti. Nakulapitā kira pañca jātisatāni tathāgatassa pitā ahosi, pañca jātisatāni mahāpitā, pañca jātisatāni cūḷapitā. Nakulamātāpi pañca jātisatāni tathāgatassa mātā ahosi, pañca jātisatāni mahāmātā, pañca jātisatāni cūḷamātā. Te satthu diṭṭhakālato paṭṭhāya puttasinehaṃ paṭilabhitvā ‘‘hantāta, hantātā’’ti vacchakaṃ disvā vacchagiddhinī gāvī viya viravamānā upasaṅkamitvā paṭhamadassaneneva sotāpannā jātā. Nivesane <pb ed="P" n="3.0096" /> pañcasatānaṃ bhikkhūnaṃ āsanāni sadā paññattāneva honti. Iti bhagavā tesaṃ anuggaṇhanatthāya upasaṅkami. <hi rend="bold">Aticaritā</hi>ti atikkamitā. <hi rend="bold">Abhisamparāyañcā</hi>ti paraloke ca. <hi rend="bold">Samasaddhā</hi>ti saddhāya samā ekasadisā. <hi rend="bold">Sīlā</hi>dīsupi eseva nayo. Chaṭṭhaṃ kevalaṃ bhikkhūnaṃ desitaṃ. Sesamettha tādisameva.</p>

<p rend="title">7. Suppavāsāsuttavaṇṇanā</p>

<p rend="bodytext" n="57"><hi rend="paranum">57</hi><hi rend="dot">.</hi> Sattame <hi rend="bold">pajjanika</hi>nti tassa nigamassa nāmaṃ. <hi rend="bold">Koliyāna</hi>nti kolarājakulānaṃ. <hi rend="bold">Āyuṃ kho pana datvā</hi>ti āyudānaṃ datvā. <hi rend="bold">Āyussa bhāginī hotī</hi>ti āyubhāgapaṭilābhinī hoti, āyuṃ vā bhajanikā hoti, āyuppaṭilābhinīti attho. Sesapadesupi eseva nayo.</p>

<p rend="bodytext"><hi rend="bold">Rasasā upeta</hi>nti rasena upetaṃ rasasampannaṃ. <hi rend="bold">Ujjugatesū</hi>ti kāyavaṅkādirahitattā ujukameva gatesu khīṇāsavesu. <hi rend="bold">Caraṇūpapannesū</hi>ti pañcadasahi caraṇadhammehi samannāgatesu. <hi rend="bold">Mahaggatesū</hi>ti mahattaṃ gatesu. Khīṇāsavānaññevetaṃ nāmaṃ. <hi rend="bold">Puññena puññaṃ saṃsandamānā</hi>ti puññena saddhiṃ puññaṃ ghaṭayamānā. <hi rend="bold">Mahapphalā lokavidūna vaṇṇitā</hi>ti evarūpā dānasaṅkhātā dakkhiṇā tividhalokaṃ viditaṃ katvā ṭhitattā lokavidūnaṃ buddhānaṃ vaṇṇitā, buddhehi pasatthāti attho. <hi rend="bold">Yaññamanussarantā</hi>ti <pb ed="P" n="3.0097" /> yaññaṃ dānaṃ anussarantā. <hi rend="bold">Vedajātā</hi>ti tuṭṭhijātā.</p>

<p rend="title">8. Sudattasuttavaṇṇanā</p>

<p rend="bodytext" n="58"><hi rend="paranum">58</hi><hi rend="dot">.</hi> Aṭṭhame <pb ed="V" n="2.0304" /><pb ed="M" n="2.0312" /><hi rend="bold">saññatāna</hi>nti kāyavācāhi saṃyatānaṃ. <hi rend="bold">Paradattabhojina</hi>nti parehi dinnameva bhuñjitvā yāpentānaṃ. <hi rend="bold">Kālenā</hi>ti yuttappattakālena. <hi rend="bold">Sakkacca dadātī</hi>ti sahatthā sakkāraṃ katvā dadāti. <hi rend="bold">Cattāri ṭhānāni anuppavecchatī</hi>ti cattāri kāraṇāni anuppaveseti dadāti. <hi rend="bold">Yasavā hotī</hi>ti mahāparivāro hoti. Navamaṃ kevalaṃ bhikkhūnaṃ kathitaṃ. Sesamettha tādisameva.</p>

<p rend="title">10. Gihisāmīcisuttavaṇṇanā</p>

<p rend="bodytext" n="60"><hi rend="paranum">60</hi><hi rend="dot">.</hi> Dasame <hi rend="bold">gihisāmīcipaṭipada</hi>nti gihīnaṃ anucchavikaṃ paṭipattiṃ. <hi rend="bold">Paccupaṭṭhito hotī</hi>ti atiharitvā dātukāmatāya patiupaṭṭhito hoti upagato, bhikkhusaṅghassa cīvaraṃ detīti attho.</p>

<p rend="bodytext"><hi rend="bold">Upaṭṭhitā</hi>ti upaṭṭhāyako. <hi rend="bold">Tesaṃ divā ca ratto cā</hi>ti ye evaṃ catūhi paccayehi upaṭṭhahanti, tesaṃ divā ca rattiñca pariccāgavasena ca anussaraṇavasena ca sadā puññaṃ pavaḍḍhati. <hi rend="bold">Saggañca kamatiṭṭhāna</hi>nti tādiso ca bhaddakaṃ kammaṃ katvā saggaṭṭhānaṃ upagacchati. Imesu catūsupi suttesu āgāriyapaṭipadā kathitā. Sotāpannasakadāgāmīnampi vaṭṭati.</p>

<p rend="centre">Puññābhisandavaggo paṭhamo.</p>

<p rend="chapter">(7) 2. Pattakammavaggo</p>

<p rend="title">1. Pattakammasuttavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi> Dutiyassa <pb ed="V" n="2.0305" /><pb ed="P" n="3.0098" /> paṭhame aniṭṭhapaṭikkhepena <hi rend="bold">iṭṭhā</hi>. Mane kamanti pavisantīti <hi rend="bold">kantā</hi>. Manaṃ appāyanti pavaḍḍhentīti <hi rend="bold">manāpā. Dullabhā</hi>ti paramadullabhā. <hi rend="bold">Bhogā</hi>ti bhuñjitabbā rūpādayo visayā. <hi rend="bold">Sahadhammenā</hi>ti dhammeneva saddhiṃ uppajjantu, mā dhammūpaghātaṃ katvā adhammenāti. Athavā <hi rend="bold">sahadhammenā</hi>ti sakāraṇena, tena tena senāpatiseṭṭhiṭṭhānādikāraṇena saddhiṃyeva uppajjantūti attho. <hi rend="bold">Yaso</hi>ti parivārasampatti. <hi rend="bold">Saha</hi><pb ed="M" n="2.0313" /><hi rend="bold">ñātībhī</hi>ti ñātakehi saddhiṃ. <hi rend="bold">Saha upajjhāyehī</hi>ti sukhadukkhesu upanijjhāyitabbattā upajjhāyasaṅkhātehi sandiṭṭhasambhattehi saddhiṃ.</p>

<p rend="bodytext"><hi rend="bold">Akiccaṃ karotī</hi>ti akātabbaṃ karoti. <hi rend="bold">Kiccaṃ aparādhetī</hi>ti kattabbayuttakaṃ kiccaṃ akaronto taṃ aparādheti nāma. <hi rend="bold">Dhaṃsatī</hi>ti patati parihāyati. <hi rend="bold">Abhijjhāvisamalobha</hi>nti abhijjhāsaṅkhātaṃ visamalobhaṃ. <hi rend="bold">Pajahatī</hi>ti nudati nīharati. <hi rend="bold">Mahāpañño</hi>ti mahantapañño. <hi rend="bold">Puthupañño</hi>ti puthulapañño. <hi rend="bold">Āpātadaso</hi>ti taṃ taṃ atthaṃ āpāteti tameva passati, sukhumampissa atthajātaṃ āpātaṃ āgacchatiyevāti attho.</p>

<p rend="bodytext"><hi rend="bold">Uṭṭhānavīriyādhigatehī</hi>ti <pb ed="P" n="3.0099" /> uṭṭhānasaṅkhātena vīriyena adhigatehi. <hi rend="bold">Bāhābalaparicitehī</hi>ti bāhābalena paricitehi vaḍḍhitehi. <hi rend="bold">Sedāvakkhittehī</hi>ti avakkhittasedehi, sedaṃ muñcitvā vāyāmena payogena samadhigatehīti attho. <hi rend="bold">Dhammikehī</hi>ti dhammayuttehi. <hi rend="bold">Dhammaladdhehī</hi>ti dasakusalakammapathadhamme akopetvā laddhehi. <hi rend="bold">Pattakammānī</hi>ti yuttakammāni anucchavikakammāni. <hi rend="bold">Sukhetī</hi>ti sukhitaṃ karoti. <hi rend="bold">Pīṇetī</hi>ti pīṇitaṃ balasampannaṃ karoti. <hi rend="bold">Ṭhānagataṃ hotī</hi>ti kāraṇagataṃ hoti. Kiṃ pana tanti? Catūsu pattakammesu ekaṃ bhogehi kattabbakammaṃ bhogajātameva ṭhānagataṃ. <hi rend="bold">Pattagata</hi>nti yuttappattaṭṭhānagataṃ. <hi rend="bold">Āyatanaso paribhutta</hi>nti kāraṇeneva paribhuttaṃ bhogajātaṃ hoti.</p>

<p rend="bodytext"><hi rend="bold">Pariyodhāya</hi><pb ed="V" n="2.0306" /><hi rend="bold">saṃvattatī</hi>ti pidahitvā vattati. Yathā aggiādīhi uppannāsu āpadāsu, evaṃ ādittagehanibbāpanādīnaṃ atthāya dhanapariccāgaṃ katvā tāsaṃ āpadānaṃ maggaṃ pidahati nivāreti. <hi rend="bold">Sotthiṃ attānaṃ karotī</hi>ti nirupaddavaṃ khemaṃ attānaṃ karoti. <hi rend="bold">Ñātibali</hi>nti ñātakānaṃ baliṃ. <hi rend="bold">Atithibali</hi>nti āgantukānaṃ baliṃ. <hi rend="bold">Pubbapetabali</hi>nti <pb ed="P" n="3.0100" /> paralokagatānaṃ ñātakānaṃ baliṃ. <hi rend="bold">Rājabali</hi>nti rañño kattabbayuttakaṃ rājabaliṃ. <hi rend="bold">Devatābali</hi>nti devatānaṃ kattabbabaliṃ. Sabbametaṃ tesaṃ tesaṃ yathānucchavikavasena dātabbadānassa adhivacanaṃ.</p>

<p rend="bodytext"><hi rend="bold">Khantisoracce niviṭṭhā</hi>ti adhivāsanakkhantiyañca susīlatāya ca niviṭṭhā. <hi rend="bold">Ekamattānaṃ damentī</hi>ti ekaṃ attanova attabhāvaṃ indriyadamena damenti. <hi rend="bold">Samentī</hi>ti attano cittaṃ kilesavūpasamanena samenti. <hi rend="bold">Parinibbāpentī</hi>ti kilesaparinibbāneneva <pb ed="M" n="2.0314" /> parinibbāpenti. <hi rend="bold">Uddhaggika</hi>ntiādīsu uparūparibhūmīsu phaladānavasena uddhamaggamassāti <hi rend="bold">uddhaggikā</hi>. Saggassa hitāti tatrupapattijananato <hi rend="bold">sovaggikā</hi>. Nibbattanibbattaṭṭhāne sukhova vipāko assāti <hi rend="bold">sukhavipākā</hi>. Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato <hi rend="bold">saggasaṃvattanikā,</hi> evarūpaṃ dakkhiṇaṃ patiṭṭhāpetīti attho.</p>

<p rend="bodytext"><hi rend="bold">Ariyadhamme ṭhito</hi>ti pañcasīladhamme patiṭṭhito. <hi rend="bold">Pecca sagge pamodatī</hi>ti paralokaṃ gantvā yattha sagge paṭisandhiṃ gaṇhāti, tattha modati. Sotāpannasakadāgāmino vā hontu anāgāmī vā, sabbesaṃ ayaṃ paṭipadā labbhatevāti.</p>

<p rend="title">2. Ānaṇyasuttavaṇṇanā</p>

<p rend="bodytext" n="62"><hi rend="paranum">62</hi><hi rend="dot">.</hi> Dutiye <pb ed="P" n="3.0101" /><hi rend="bold">adhigamanīyānī</hi>ti pattabbāni. <hi rend="bold">Kāmabhoginā</hi>ti vatthukāme ca kilesakāme ca paribhuñjantena. <hi rend="bold">Atthisukhā</hi>dīsu atthīti uppajjanakasukhaṃ <hi rend="bold">atthisukhaṃ</hi> nāma. Bhoge paribhuñjantassa uppajjanakasukhaṃ <hi rend="bold">bhogasukhaṃ</hi> nāma. Anaṇosmīti uppajjanakasukhaṃ <hi rend="bold">ānaṇyasukhaṃ</hi> nāma. Niddoso anavajjosmīti uppajjanakasukhaṃ <hi rend="bold">anavajjasukhaṃ</hi> nāma.</p>

<p rend="bodytext"><hi rend="bold">Bhuñja</hi>nti bhuñjamāno. <hi rend="bold">Paññā vipassatī</hi>ti paññāya vipassati. <hi rend="bold">Ubho bhāge</hi>ti dve koṭṭhāse, heṭṭhimāni tīṇi ekaṃ koṭṭhāsaṃ, anavajjasukhaṃ ekaṃ koṭṭhāsanti evaṃ paññāya passamāno <pb ed="V" n="2.0307" /> dve koṭṭhāse jānātīti attho. <hi rend="bold">Anavajjasukhasseta</hi>nti etaṃ tividhampi sukhaṃ anavajjasukhassa soḷasiṃ kalaṃ nāgghatīti.</p>

<p rend="title">3. Brahmasuttavaṇṇanā</p>

<p rend="bodytext" n="63"><hi rend="paranum">63</hi><hi rend="dot">.</hi> Tatiyaṃ tikanipāte vaṇṇitameva. <hi rend="bold">Sapubbadevatānī</hi>ti padamattameva ettha visesoti. Catutthe sabbaṃ uttānatthameva.</p>

<p rend="title">5. Rūpasuttavaṇṇanā</p>

<p rend="bodytext" n="65"><hi rend="paranum">65</hi><hi rend="dot">.</hi> Pañcame rūpe pamāṇaṃ gahetvā pasanno <hi rend="bold">rūpappamāṇo</hi> nāma. <hi rend="bold">Rūpappasanno</hi>ti tasseva atthavacanaṃ. Ghose pamāṇaṃ gahetvā pasanno <hi rend="bold">ghosappamāṇo</hi><pb ed="M" n="2.0315" /> nāma. Cīvaralūkhapattalūkhesu pamāṇaṃ gahetvā pasanno <hi rend="bold">lūkhappamāṇo</hi> nāma. Dhamme pamāṇaṃ gahetvā pasanno <hi rend="bold">dhammappamāṇo</hi> nāma. Itarāni tesaṃyeva atthavacanāni. Sabbasatte <pb ed="P" n="3.0102" /> ca tayo koṭṭhāse katvā dve koṭṭhāsā rūpappamāṇā, eko na rūpappamāṇo. Pañca koṭṭhāse katvā cattāro koṭṭhāsā ghosappamāṇā, eko na ghosappamāṇo. Dasa koṭṭhāse katvā nava koṭṭhāsā lūkhappamāṇā, eko na lūkhappamāṇo. Satasahassaṃ koṭṭhāse katvā pana eko koṭṭhāsova dhammappamāṇo, sesā na dhammappamāṇāti veditabbā.</p>

<p rend="bodytext"><hi rend="bold">Rūpe pamāṇiṃsū</hi>ti ye rūpaṃ disvā pasannā, te rūpe pamāṇiṃsu nāma, pasīdiṃsūti attho. <hi rend="bold">Ghosena anvagū</hi>ti ghosena anugatā, ghosappamāṇaṃ gahetvā pasannāti attho. <hi rend="bold">Chandarāgavasūpetā</hi>ti chandassa ca rāgassa ca vasaṃ upetā. <hi rend="bold">Ajjhattañca na jānātī</hi>ti niyakajjhatte tassa guṇaṃ na jānāti. <hi rend="bold">Bahiddhā ca na passatī</hi>ti bahiddhāpissa paṭipattiṃ na passati. <hi rend="bold">Samantāvaraṇo</hi>ti samantato āvārito, samantā vā āvaraṇamassāti samantāvaraṇo. <hi rend="bold">Ghosena vuyhatī</hi>ti ghosena niyati, na guṇena. <hi rend="bold">Ajjhattañca na jānāti, bahiddhā ca vipassatī</hi>ti niyakajjhatte guṇaṃ na jānāti, bahiddhā panassa paṭipattiṃ passati. <hi rend="bold">Bahiddhā phaladassāvī</hi>ti tassa parehi kataṃ bahiddhā sakkāraphalaṃ passanto. <hi rend="bold">Vinīvaraṇadassāvī</hi>ti vivaṭadassāvī. <hi rend="bold">Na so ghosena vuyhatī</hi>ti so ghosena na nīyati.</p>

<p rend="title">6. Sarāgasuttavaṇṇanā</p>

<p rend="bodytext" n="66"><hi rend="paranum">66</hi><hi rend="dot">.</hi> Chaṭṭhe <pb ed="V" n="2.0308" /><hi rend="bold">mohajaṃ cāpaviddasū</hi>ti mohajaṃ cāpi aviddasū apaṇḍitā. <hi rend="bold">Savighāta</hi>nti <pb ed="P" n="3.0103" /> sadukkhaṃ. <hi rend="bold">Dukhudraya</hi>nti āyatiñca dukkhavaḍḍhidāyakaṃ. <hi rend="bold">Acakkhukā</hi>ti paññācakkhurahitā. <hi rend="bold">Yathā dhammā tathā santā</hi>ti yathā rāgādayo dhammā ṭhitā, tathā sabhāvāva hutvā. <hi rend="bold">Na tassevanti maññare</hi>ti mayaṃ evaṃsantā evaṃsabhāvāti tassa na maññare, na maññantīti attho. Imasmiṃ suttepi gāthāsupi vaṭṭameva kathitaṃ.</p>

<p rend="title">7. Ahirājasuttavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> Sattame <pb ed="M" n="2.0316" /><hi rend="bold">imāni cattāri ahirājakulānī</hi>ti idaṃ daṭṭhavisāneva sandhāya vuttaṃ. Ye hi keci daṭṭhavisā, sabbete imesaṃ catunnaṃ ahirājakulānaṃ abbhantaragatāva honti. <hi rend="bold">Attaguttiyā</hi>ti attano guttatthāya. <hi rend="bold">Attarakkhāyā</hi>ti attano rakkhaṇatthāya. <hi rend="bold">Attaparittāyā</hi>ti attano parittāṇatthāya. Parittaṃ nāma anujānāmīti attho.</p>

<p rend="bodytext">Idāni yathā taṃ parittaṃ kātabbaṃ, taṃ dassento <hi rend="bold">virūpakkhehi me</hi>tiādimāha. Tattha <hi rend="bold">virūpakkhehī</hi>ti virūpakkhanāgakulehi. Sesesupi eseva nayo. <hi rend="bold">Apādakehī</hi>ti apādakasattehi. Sesesupi eseva nayo. <hi rend="bold">Sabbe sattā</hi>ti ito pubbe ettakena ṭhānena odissakamettaṃ kathetvā idāni anodissakamettaṃ kathetuṃ idamāraddhaṃ. Tattha <hi rend="bold">sattā pāṇā bhūtā</hi>ti sabbānetāni puggalavevacanāneva. <hi rend="bold">Bhadrāni passantū</hi>ti bhadrāni ārammaṇāni passantu. <hi rend="bold">Mā kañci pāpamāgamā</hi>ti kañci sattaṃ pāpakaṃ lāmakaṃ mā āgacchatu. <hi rend="bold">Appamāṇo buddho</hi>ti ettha <hi rend="bold">buddho</hi>ti buddhaguṇā veditabbā. Te hi appamāṇā nāma. Sesapadadvayepi <pb ed="P" n="3.0104" /> eseva nayo. <hi rend="bold">Pamāṇavantānī</hi>ti guṇappamāṇena yuttāni. <hi rend="bold">Uṇṇanābhī</hi>ti lomasanābhiko makkaṭako. <hi rend="bold">Sarabū</hi>ti gharagolikā. <hi rend="bold">Katā me rakkhā, katā me parittā</hi>ti mayā ettakassa janassa rakkhā ca parittāṇañca kataṃ. <hi rend="bold">Paṭikkamantu bhūtānī</hi>ti sabbepi me kataparittāṇā sattā apagacchantu, mā maṃ viheṭhayiṃsūti attho.</p>

<p rend="title">8. Devadattasuttavaṇṇanā</p>

<p rend="bodytext" n="68"><hi rend="paranum">68</hi><hi rend="dot">.</hi> Aṭṭhame <pb ed="V" n="2.0309" /><hi rend="bold">acirapakkante devadatte</hi>ti saṅghaṃ bhinditvā nacirapakkante. <hi rend="bold">Parābhavāyā</hi>ti avaḍḍhiyā vināsāya. <hi rend="bold">Assatarī</hi>ti vaḷavāya kucchismiṃ gadrabhassa jātā. <hi rend="bold">Attavadhāya gabbhaṃ gaṇhātī</hi>ti taṃ assena saddhiṃ sampayojenti, sā gabbhaṃ gaṇhitvā kāle sampatte vijāyituṃ nasakkontī pādehi bhūmiṃ paharantī tiṭṭhati. Athassā cattāro pāde catūsu khāṇūsu bandhitvā kucchiṃ phāletvā potakaṃ nīharanti. Sā tattheva marati. Tenetaṃ vuttaṃ.</p>

<p rend="title">9. Padhānasuttavaṇṇanā</p>

<p rend="bodytext" n="69"><hi rend="paranum">69</hi><hi rend="dot">.</hi> Navame <pb ed="M" n="2.0317" /> kilesānaṃ saṃvaratthāya pavesanadvāraṃ pidahanatthāya padhānaṃ <hi rend="bold">saṃvarappadhānaṃ,</hi> pajahanatthāya padhānaṃ <hi rend="bold">pahānappadhānaṃ,</hi> kusalānaṃ dhammānaṃ brūhanatthāya vaḍḍhanatthāya padhānaṃ <hi rend="bold">bhāvanāppadhānaṃ,</hi> tesaṃyeva anurakkhaṇatthāya padhānaṃ <hi rend="bold">anurakkhaṇāppadhānaṃ</hi>.</p>

<p rend="title">10. Adhammikasuttavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi> Dasame <pb ed="P" n="3.0105" /><hi rend="bold">adhammikā hontī</hi>ti porāṇakarājūhi ṭhapitaṃ dasabhāgabaliñceva aparādhānurūpañca daṇḍaṃ aggahetvā atirekabalino ceva atirekadaṇḍassa ca gahaṇena adhammikā. <hi rend="bold">Rājāyuttā</hi>ti rañño janapadesu kiccasaṃvidhāyakā āyuttakapurisā. <hi rend="bold">Brāhmaṇagahapatikā</hi>ti antonagaravāsino brāhmaṇagahapatayo. <hi rend="bold">Negamajānapadā</hi>ti nigamavāsino ceva janapadavāsino ca. <hi rend="bold">Visama</hi>nti visamā hutvā, asamayena vāyantīti attho. <hi rend="bold">Visamā</hi>ti na samā, atithaddhā vā atimudukā vāti attho. <hi rend="bold">Apañjasā</hi>ti maggato apagatā, ummaggagāmino hutvā vāyantīti attho. <hi rend="bold">Devatā parikupitā bhavantī</hi>ti vātesu hi visamesu apañjasesu vāyantesu rukkhā bhijjanti, vimānāni bhijjanti. Tasmā devatā parikupitā bhavanti, tā devassa sammā vassituṃ na denti. Tena vuttaṃ <hi rend="bold">devo na sammā dhāraṃ anuppavecchatī</hi>ti. <hi rend="bold">Visamapākāni sassāni bhavantī</hi>ti ekasmiṃ ṭhāne gabbhīni honti, ekasmiṃ sañjātakhīrāni, ekaṃ ṭhānaṃ paccatīti evaṃ visamaṃ pākāni sassāni bhavanti.</p>

<p rend="bodytext"><hi rend="bold">Samaṃ</hi><pb ed="V" n="2.0310" /><hi rend="bold">nakkhattāni tārakarūpāni parivattantī</hi>ti yathā kattikapuṇṇamā kattikanakkhattameva labhati, migasirapuṇṇamā migasiranakkhattamevāti evaṃ tasmiṃ tasmiṃ <pb ed="P" n="3.0106" /> māse sā sā puṇṇamā taṃ taṃ nakkhattameva labhati, tathā sammā parivattanti. <hi rend="bold">Samaṃ vātā vāyantī</hi>ti avisamā hutvā samayasmiṃyeva vāyanti, cha māse uttarā vātā, cha māsedakkhiṇāti evaṃ tesaṃ tesaṃ janapadānaṃ anurūpe samaye vāyanti. <hi rend="bold">Samā</hi>ti samappavattino nātithaddhā nātimudū. <hi rend="bold">Pañjasā</hi>ti maggappaṭipannā, maggeneva vāyanti, no amaggenāti attho.</p>

<p rend="bodytext"><hi rend="bold">Jimhaṃ</hi><pb ed="M" n="2.0318" /><hi rend="bold">gacchatī</hi>ti kuṭilaṃ gacchati, atitthaṃ gaṇhāti. <hi rend="bold">Nette jimhaṃ gate satī</hi>ti nayatīti nettā. Tasmiṃ nette jimhaṃ gate kuṭilaṃ gantvā atitthaṃ gaṇhante itarāpi atitthameva gaṇhantīti attho. Netetipi pāṭho. <hi rend="bold">Dukkhaṃ setī</hi>ti dukkhaṃ sayati, dukkhitaṃ hotīti attho.</p>

<p rend="centre">Pattakammavaggo dutiyo.</p>

<p rend="chapter">(8) 3. Apaṇṇakavaggo</p>

<p rend="title">1. Padhānasuttavaṇṇanā</p>

<p rend="bodytext" n="71"><hi rend="paranum">71</hi><hi rend="dot">.</hi> Tatiyavaggassa <pb ed="V" n="2.0311" /> paṭhame <hi rend="bold">apaṇṇakappaṭipada</hi>nti aviraddhappaṭipadaṃ. <hi rend="bold">Yoni cassa āraddhā hotī</hi>ti kāraṇañcassa paripuṇṇaṃ hoti. <hi rend="bold">Āsavānaṃ khayāyā</hi>ti arahattatthāya. Dutiyaṃ uttānameva.</p>

<p rend="title">3. Sappurisasuttavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi> Tatiye <hi rend="bold">avaṇṇo</hi>ti aguṇo. <hi rend="bold">Pātu</hi><pb ed="P" n="3.0107" /><hi rend="bold">karotī</hi>ti katheti, pākaṭaṃ karoti. <hi rend="bold">Pañhābhinīto</hi>ti pañhatthāya abhinīto. <hi rend="bold">Ahāpetvā alambitvā</hi>ti aparihīnaṃ alambitaṃ katvā. Ettha ca asappuriso pāpicchatāya attano avaṇṇaṃ chādeti, sappuriso lajjitāya attano vaṇṇaṃ. Idāni yasmā asappuriso hirottapparahito saṃvāsena avajānāti, sappuriso pana hirottappasamannāgato saṃvāsenāpi nāvajānāti. Tasmā asappurisabhāvasādhakaṃ adhunāgatavadhukopammaṃ dassetuṃ <hi rend="bold">seyyathāpi, bhikkhave, vadhukā</hi>tiādimāha. Tattha <hi rend="bold">vadhukā</hi>ti suṇisā. <hi rend="bold">Tibba</hi>nti bahalaṃ. Sesamettha uttānatthamevāti.</p>

<p rend="title">4-5. Aggasuttadvayavaṇṇanā</p>

<p rend="bodytext" n="74-75"><hi rend="paranum">74-75</hi><hi rend="dot">.</hi> Catutthe <hi rend="bold">sīlagga</hi>nti aggappattaṃ uttamasīlaṃ. Eseva nayo sabbattha. Pañcame <hi rend="bold">rūpagga</hi>nti yaṃ rūpaṃ sammasitvā arahattaṃ pāpuṇāti, idaṃ rūpaggaṃ nāma. Sesesupi eseva nayo. <hi rend="bold">Bhavagga</hi>nti ettha pana yasmiṃ attabhāve ṭhito arahattaṃ pāpuṇāti, etaṃ bhavaggaṃ nāmāti.</p>

<p rend="title">6. Kusinārasuttavaṇṇanā</p>

<p rend="bodytext" n="76"><hi rend="paranum">76</hi><hi rend="dot">.</hi> Chaṭṭhe <pb ed="V" n="2.0312" /><pb ed="M" n="2.0319" /><hi rend="bold">upavattane</hi>ti pācīnagatāya sālapantiyā uttarena nivattitvā ṭhitāya vemajjhaṭṭhāne. <hi rend="bold">Antarena yamakasālāna</hi>nti dvinnaṃ sālarukkhānaṃ antare. <hi rend="bold">Kaṅkhā</hi>ti dveḷhakaṃ. <hi rend="bold">Vimatī</hi>ti vinicchituṃ asamatthatā. ‘‘Buddho nu kho na buddho nu kho, dhammo nu kho na dhammo nu kho, saṅgho nu kho na saṅgho nu kho, maggo nu kho na maggo nu kho, paṭipadā nu kho na paṭipadā nu kho’’ti <pb ed="P" n="3.0108" /> yassa saṃsayo uppajjeyya, taṃ vo vadāmi pucchatha, bhikkhaveti ayamettha saṅkhepattho. <hi rend="bold">Satthugāravenapi na puccheyyāthā</hi>ti ‘‘mayaṃ satthu santike pabbajimha, cattāro paccayāpi no satthu santakāva. Te mayaṃ ettakaṃ kālaṃ kaṅkhaṃ akatvā na arahāma ajja pacchime kāle kaṅkhaṃ kātu’’nti sace evaṃ satthari gāravena na pucchatha. <hi rend="bold">Sahāyakopi, bhikkhave, sahāyakassa ārocetū</hi>ti tumhākaṃ yo yassa bhikkhussa sandiṭṭho sambhatto, so tassa ārocetu, ahaṃ ekassa bhikkhussa kathessāmi, tassa kathaṃ sutvā sabbe nikkaṅkhā bhavathāti dasseti. <hi rend="bold">Evaṃ pasanno</hi>ti evaṃ saddahāmi ahanti attho. <hi rend="bold">Ñāṇamevā</hi>ti nikkaṅkhabhāvapaccakkhakaraṇañāṇaṃyeva ettha tathāgatassa, na saddhāmattanti attho. <hi rend="bold">Imesañhi, ānandā</hi>ti imesaṃ antosāṇiyaṃ nisinnānaṃ pañcannaṃ bhikkhusatānaṃ. <hi rend="bold">Yo pacchimako</hi>ti yo guṇavasena pacchimako, ānandattheraṃyeva sandhāyāha.</p>

<p rend="title">7. Acinteyyasuttavaṇṇanā</p>

<p rend="bodytext" n="77"><hi rend="paranum">77</hi><hi rend="dot">.</hi> Sattame <hi rend="bold">acinteyyānī</hi>ti cintetuṃ ayuttāni. <hi rend="bold">Na cintetabbānī</hi>ti acinteyyattāyeva na cintetabbāni. <hi rend="bold">Yāni cintento</hi>ti yāni kāraṇāni cintento. <hi rend="bold">Ummādassā</hi>ti ummattakabhāvassa. <hi rend="bold">Vighātassā</hi>ti dukkhassa. <hi rend="bold">Buddhavisayo</hi>ti buddhānaṃ visayo, sabbaññutaññāṇādīnaṃ buddhaguṇānaṃ pavatti ca ānubhāvo ca. <hi rend="bold">Jhānavisayo</hi>ti abhiññājhānavisayo. <hi rend="bold">Kammavipāko</hi>ti <pb ed="P" n="3.0109" /> diṭṭhadhammavedanīyādīnaṃ kammānaṃ vipāko. <hi rend="bold">Lokacintā</hi>ti ‘‘kena nu kho candimasūriyā katā, kena mahāpathavī, kena mahāsamuddo, kena sattā uppāditā, kena pabbatā, kena ambatālanāḷikerādayo’’ti evarūpā lokacintā.</p>

<p rend="title">8. Dakkhiṇasuttavaṇṇanā</p>

<p rend="bodytext" n="78"><hi rend="paranum">78</hi><hi rend="dot">.</hi> Aṭṭhame <pb ed="V" n="2.0313" /><pb ed="M" n="2.0320" /><hi rend="bold">dakkhiṇāvisuddhiyo</hi>ti dānasaṅkhātāya dakkhiṇāya visujjhanakāraṇāni. <hi rend="bold">Dāyakato visujjhatī</hi>ti mahapphalabhāvena visujjhati, mahapphalā hotīti attho. <hi rend="bold">Kalyāṇadhammo</hi>ti sucidhammo. <hi rend="bold">Pāpadhammo</hi>ti lāmakadhammo. <hi rend="bold">Dāyakato visujjhatī</hi>ti ettha vessantaramahārājā kathetabbo. So hi jūjakabrāhmaṇassa dārake datvā mahāpathaviṃ kampesi. <hi rend="bold">Paṭiggāhakato visujjhatī</hi>ti ettha kalyāṇīnadīmukhadvāravāsī kevaṭṭo kathetabbo. So kira dīghasumattherassa tikkhattuṃ piṇḍapātaṃ datvā maraṇamañce nipanno ‘‘ayyassa maṃ dīghasumattherassa dinnapiṇḍapāto uddharatī’’ti āha. <hi rend="bold">Neva dāyakato</hi>ti ettha vaḍḍhamānavāsī luddako kathetabbo. So kira petadakkhiṇaṃ dento ekassa dussīlasseva tayo vāre adāsi. Tatiyavāre ‘‘amanusso dussīlo maṃ vilumpatī’’ti viravi. Ekassa sīlavato bhikkhuno datvā pāpitakāleyevassa pāpuṇi. <hi rend="bold">Dāyakato ceva visujjhati paṭiggāhakato cā</hi>ti ettha asadisadānaṃ kathetabbanti.</p>

<p rend="title">9. Vaṇijjasuttavaṇṇanā</p>

<p rend="bodytext" n="79"><hi rend="paranum">79</hi><hi rend="dot">.</hi> Navame <pb ed="P" n="3.0110" /><hi rend="bold">tādisā vā</hi>ti taṃsadisāva taṃsarikkhakāva. <hi rend="bold">Chedagāminī hotī</hi>ti chedaṃ gacchati. Yaṃ patthitaṃ, taṃ sabbaṃ nassatīti attho. <hi rend="bold">Na yathādhippāyā hotī</hi>ti yathājjhāsayā na hoti. <hi rend="bold">Parādhippāyā hotī</hi>ti parajjhāsayā ajjhāsayato adhikataraphalā hoti. <hi rend="bold">Samaṇaṃ vā brāhmaṇaṃ vā</hi>ti ettha samitapāpabāhitapāpatāhi samaṇabrāhmaṇatā veditabbā. <hi rend="bold">Vadatu, bhante, paccayenā</hi>ti, bhante, catubbidhena cīvarādinā paccayena vadeyyāsīti evaṃ pavāreti nimanteti. <hi rend="bold">Yena pavāretī</hi>ti paricchinditvā yattakena pavāreti. <hi rend="bold">Taṃ na detī</hi>ti taṃ sabbasova na deti.<hi rend="bold"> Na yathādhippāyaṃ detī</hi>ti yathā tassa ajjhāsayo, evaṃ dātuṃ na sakkoti, hāpetvā appakaṃ deti. <hi rend="bold">Yathādhippāyaṃ detī</hi>ti yattakaṃ so icchati, tattakameva deti. <hi rend="bold">Parādhippāyaṃ detī</hi>ti appakaṃ pavāretvā avattharitvā bahuṃ deti.</p>

<p rend="title">10. Kambojasuttavaṇṇanā</p>

<p rend="bodytext" n="80"><hi rend="paranum">80</hi><hi rend="dot">.</hi> Dasame <pb ed="M" n="2.0321" /><hi rend="bold">neva sabhāyaṃ nisīdatī</hi>ti vinicchayakaraṇatthaṃ vinicchayasabhāyaṃ neva nisīdati <pb ed="V" n="2.0314" />. <hi rend="bold">Na kammantaṃ payojetī</hi>ti kasivaṇijjādimahākammantaṃ nappayojeti. <hi rend="bold">Na kambojaṃ gacchatī</hi>ti bhoge sambharaṇatthāya kambojaraṭṭhaṃ na gacchati. Desanāmattameva cetaṃ, yaṃ kiñci tiroraṭṭhaṃ na gacchatīti attho. <hi rend="bold">Kodhano</hi>tiādīsu kodhanatāya kodhapariyuṭṭhito atthānatthaṃ na jānāti, issukitāya parasampattiṃ na sahati, maccharitāya <pb ed="P" n="3.0111" /> dhanaṃ datvā kiccaṃ kātuṃ na sakkoti, nippaññatāya kiccaṃ saṃvidhātuṃ na sakkoti. Tasmā etāni sabhānisīdanādīni na karotīti.</p>

<p rend="centre">Apaṇṇakavaggo tatiyo.</p>

<p rend="chapter">(9) 4. Macalavaggo</p>

<p rend="title">1-5. Pāṇātipātādisuttapañcakavaṇṇanā</p>

<p rend="bodytext" n="81-85"><hi rend="paranum">81-85</hi><hi rend="dot">.</hi> Catutthassa <pb ed="V" n="2.0315" /> paṭhamādīni uttānatthāneva. Pañcame ‘‘nīce kule paccājāto’’tiādikena tamena yuttoti <hi rend="bold">tamo</hi>. Kāyaduccaritādīhi puna nirayatamūpagamanato <hi rend="bold">tamaparāyaṇo</hi>. Iti ubhayenapi khandhatamova kathito hoti. ‘‘Aḍḍhe kule paccājāto’’tiādikena jotinā yuttato <hi rend="bold">joti,</hi> ālokabhūtoti vuttaṃ hoti. Kāyasucaritādīhi puna sagguppattijotibhāvūpagamanato <hi rend="bold">jotiparāyaṇo</hi>. Iminā nayena itarepi dve veditabbā.</p>

<p rend="bodytext"><hi rend="bold">Venakule</hi>ti vilīvakārakule. <hi rend="bold">Nesādakule</hi>ti migaluddakādīnaṃ kule. <hi rend="bold">Rathakārakule</hi>ti cammakārakule. <hi rend="bold">Pukkusakule</hi>ti pupphachaḍḍakakule. <hi rend="bold">Kasiravuttike</hi>ti dukkhavuttike. <hi rend="bold">Dubbaṇṇo</hi>ti <pb ed="P" n="3.0112" /> paṃsupisācako viya jhāmakhāṇuvaṇṇo. <hi rend="bold">Duddasiko</hi>ti vijātamātuyāpi amanāpadassano. <hi rend="bold">Okoṭimako</hi>ti lakuṇḍako. <hi rend="bold">Kāṇo</hi>ti ekacchikāṇo vā ubhayacchikāṇo vā. <hi rend="bold">Kuṇī</hi>ti ekahatthakuṇī vā ubhayahatthakuṇī vā. <hi rend="bold">Khañjo</hi>ti ekapādakhañjo vā ubhayapādakhañjo vā. <hi rend="bold">Pakkhahato</hi>ti hatapakkho pīṭhasappī <pb ed="M" n="2.0322" />. <hi rend="bold">Padīpeyyassā</hi>ti telakapallādino dīpaupakaraṇassa. <hi rend="bold">Evaṃ kho, bhikkhave</hi>ti ettha eko puggalo bahiddhā ālokaṃ adisvā mātu kucchimhiyeva kālaṃ katvā apāyesu nibbattanto sakalampi kappaṃ saṃsarati. Sopi tamotamaparāyaṇova. So pana kuhakapuggalo bhaveyya. Kuhakassa hi evarūpā nipphatti hotīti vuttaṃ.</p>

<p rend="bodytext">Ettha ca ‘‘nīce kule’’tiādīhi āgamanavipatti ceva paccuppannapaccayavipatti ca dassitā. ‘‘Dalidde’’tiādīhi pavattapaccayavipatti, ‘‘kasiravuttike’’tiādīhi ājīvupāyavipatti, ‘‘dubbaṇṇo’’tiādīhi attabhāvavipatti, ‘‘bahvābādho’’tiādīhi dukkhakāraṇasamāyogo, ‘‘na lābhī’’tiādīhi sukhakāraṇavipatti ceva upabhogavipatti ca, ‘‘kāyena duccarita’’ntiādīhi tamaparāyaṇabhāvassa kāraṇasamāyogo, ‘‘kāyassa bhedā’’tiādīhi samparāyikatamūpagamo. Sukkapakkho vuttapaṭipakkhanayena veditabbo.</p>

<p rend="title">6. Oṇatoṇatasuttavaṇṇanā</p>

<p rend="bodytext" n="86"><hi rend="paranum">86</hi><hi rend="dot">.</hi> Chaṭṭhe <pb ed="V" n="2.0316" /><hi rend="bold">oṇatoṇato</hi>ti idāni nīcako āyatimpi nīcako bhavissati. <hi rend="bold">Oṇatuṇṇato</hi>ti idāni nīco āyatiṃ ucco bhavissati. <hi rend="bold">Uṇṇatoṇato</hi>ti idāni ucco āyatiṃ nīco bhavissati. <hi rend="bold">Uṇṇatuṇṇato</hi>ti <pb ed="P" n="3.0113" /> idāni ucco āyatimpi ucco bhavissati. Vitthāro pana nesaṃ purimasuttanayeneva veditabbo.</p>

<p rend="title">7. Puttasuttavaṇṇanā</p>

<p rend="bodytext" n="87"><hi rend="paranum">87</hi><hi rend="dot">.</hi> Sattame <hi rend="bold">samaṇamacalo</hi>ti samaṇaacalo, makāro padasandhikaro, niccalasamaṇoti attho. Iminā sattavidhampi sekhaṃ dasseti. So hi sāsane mūlajātāya saddhāya patiṭṭhitattā acalo nāma. <hi rend="bold">Samaṇapuṇḍarīko</hi>ti puṇḍarīkasadiso samaṇo. Puṇḍarīkaṃ nāma ūnasatapattaṃ saroruhaṃ. Iminā sukkhavipassakakhīṇāsavaṃ dasseti. So hi jhānābhiññānaṃ abhāvena aparipuṇṇaguṇattā samaṇapuṇḍarīko nāma hoti. <hi rend="bold">Samaṇapadumo</hi>ti padumasadiso samaṇo. Padumaṃ nāma paripuṇṇasatapattaṃ saroruhaṃ. Iminā ubhatobhāgavimuttaṃ khīṇāsavaṃ dasseti. So hi jhānābhiññānaṃ bhāvena paripuṇṇaguṇattā samaṇapadumo nāma hoti <pb ed="M" n="2.0323" />. <hi rend="bold">Samaṇesu samaṇasukhumālo</hi>ti sabbesupi etesu samaṇesu sukhumālasamaṇo muducittasarīro kāyikacetasikadukkharahito ekantasukhī. Etena attānañceva attasadise ca dasseti.</p>

<p rend="bodytext">Evaṃ mātikaṃ nikkhipitvā idāni paṭipāṭiyā vibhajanto <hi rend="bold">kathañca, bhikkhave</hi>tiādimāha. Tattha <hi rend="bold">sekho</hi>ti sattavidhopi sekho. <hi rend="bold">Pāṭipado</hi>ti paṭipannako. <hi rend="bold">Anuttaraṃ yogakkhemaṃ patthayamāno viharatī</hi>ti arahattaṃ patthayanto viharati. <hi rend="bold">Muddhāvasittassā</hi>ti muddhani avasittassa, katābhisekassāti attho. <hi rend="bold">Ābhiseko</hi>ti abhisekaṃ kātuṃ yutto. <hi rend="bold">Anabhisitto</hi>ti <pb ed="P" n="3.0114" /> na tāva abhisitto. <hi rend="bold">Macalappatto</hi>ti rañño khattiyassa muddhāvasittassa puttabhāvena ceva puttesu jeṭṭhakabhāvena ca na tāva abhisittabhāvena ca abhisekappattiatthāya acalappatto niccalapatto. Makāro nipātamattaṃ. <hi rend="bold">Kāyena phusitvā</hi>ti nāmakāyena phusitvā.</p>

<p rend="bodytext"><hi rend="bold">Yācitova bahulaṃ cīvaraṃ paribhuñjatī</hi>ti ‘‘idaṃ, bhante, paribhuñjathā’’ti evaṃ dāyakehi yācamāneheva <pb ed="V" n="2.0317" /> upanītaṃ cīvaraṃ bahuṃ paribhuñjati, kiñcideva ayācitaṃ, bākulatthero viya. Piṇḍapātaṃ khadiravanamagge sīvalitthero viya. Senāsanaṃ aṭṭhakanāgarasutte (ma. ni. 2.17 ādayo; a. ni. 11.16 ādayo) ānandatthero viya. Gilānapaccayaṃ pilindavacchathero viya. <hi rend="bold">Tyassā</hi>ti te assa. <hi rend="bold">Manāpenevā</hi>ti manaṃ allīyanakena. <hi rend="bold">Samudācarantī</hi>ti kattabbakiccāni karonti pavattanti vā. <hi rend="bold">Upahāraṃ upaharantī</hi>ti kāyikacetasikaupahāraṃ upaharanti upanīyanti. <hi rend="bold">Sannipātikānī</hi>ti tiṇṇampi sannipātena nibbattāni. <hi rend="bold">Utupariṇāmajānī</hi>ti utupariṇāmato atisītaatiuṇhaututo jātāni. <hi rend="bold">Visamaparihārajānī</hi>ti accāsanaatiṭṭhānādikā visamaparihārato jātāni. <hi rend="bold">Opakkamikānī</hi>ti vadhabandhanādiupakkamena nibbattāni. <hi rend="bold">Kammavipākajānī</hi>ti <pb ed="P" n="3.0115" /> vināpi imehi kāraṇehi kevalaṃ pubbe katakammavipākavaseneva jātāni. <hi rend="bold">Catunnaṃ jhānāna</hi>nti ettha khīṇāsavānampi buddhānampi kiriyajjhānāneva adhippetāni. Sesaṃ uttānatthamevāti.</p>

<p rend="title">8. Saṃyojanasuttavaṇṇanā</p>

<p rend="bodytext" n="88"><hi rend="paranum">88</hi><hi rend="dot">.</hi> Aṭṭhame sāsane laddhappatiṭṭhattā sotāpannova <hi rend="bold">samaṇamacalo</hi>ti vutto, nātibahuguṇattā na bahupattaṃ viya saroruhaṃ sakadāgāmī <pb ed="M" n="2.0324" /><hi rend="bold">samaṇapuṇḍarīko</hi>ti, tato bahutaraguṇattā satapattaṃ viya saroruhaṃ anāgāmī <hi rend="bold">samaṇapadumo</hi>ti, thaddhabhāvakarānaṃ kilesānaṃ sabbaso samucchinnattā mudubhāvappatto khīṇāsavo <hi rend="bold">samaṇasukhumālo</hi>ti.</p>

<p rend="title">9. Sammādiṭṭhisuttavaṇṇanā</p>

<p rend="bodytext" n="89"><hi rend="paranum">89</hi><hi rend="dot">.</hi> Navame <hi rend="bold">sammādiṭṭhiko</hi>tiādīhi aṭṭhaṅgikamaggavasena paṭhamasutte viya satta sekhā gahitā. Dutiyavāre dasaṅgikamaggavasena vā arahattaphalañāṇaarahattaphalavimuttīhi saddhiṃ, aṭṭhaṅgikamaggavasena vā sukkhavipassakakhīṇāsavo kathito, tatiyavāre ubhatobhāgavimutto, catutthavāre tathāgato ca tathāgatasadisakhīṇāsavo cāti. Iti idaṃ suttaṃ paṭhamasutte kathitapuggalānaṃ vaseneva kathitaṃ, desanāmattameva panettha nānanti.</p>

<p rend="title">10. Khandhasuttavaṇṇanā</p>

<p rend="bodytext" n="90"><hi rend="paranum">90</hi><hi rend="dot">.</hi> Dasame <pb ed="V" n="2.0318" /> paṭhamavāre arahattatthāya payogaṃ anārabhitvā ṭhito pamādavihārī sekhapuggalo kathito. Dutiyavāre anuppāditajjhāno āraddhavipassako appamādavihārī sekhapuggalo kathito. Tatiyavāre āraddhavipassako appamādavihārī aṭṭhavimokkhalābhī sekhapuggalo kathito, catutthavāre paramasukhumālakhīṇāsavoti.</p>

<p rend="centre">Macalavaggo catuttho.</p>

<p rend="chapter">(10) 5. Asuravaggo</p>

<p rend="title">1. Asurasuttavaṇṇanā</p>

<p rend="bodytext" n="91"><hi rend="paranum">91</hi><hi rend="dot">.</hi> Pañcamassa <pb ed="V" n="2.0319" /><pb ed="P" n="3.0116" /> paṭhame <hi rend="bold">asuro</hi>ti asurasadiso bībhaccho. <hi rend="bold">Devo</hi>ti devasadiso guṇavasena abhirūpo pāsādiko.</p>

<p rend="title">2. Paṭhamasamādhisuttavaṇṇanā</p>

<p rend="bodytext" n="92"><hi rend="paranum">92</hi><hi rend="dot">.</hi> Dutiye <pb ed="M" n="2.0325" /><hi rend="bold">ajjhattaṃ cetosamathassā</hi>ti niyakajjhatte appanācittasamādhissa. <hi rend="bold">Adhipaññādhammavipassanāyā</hi>ti saṅkhārapariggāhakavipassanāñāṇassa. Tañhi adhipaññāsaṅkhātañca, pañcakkhandhasaṅkhātesu ca dhammesu vipassanābhūtaṃ, tasmā ‘‘adhipaññādhammavipassanā’’ti vuccatīti.</p>

<p rend="title">3. Dutiyasamādhisuttavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi> Tatiye <hi rend="bold">yogo karaṇīyo</hi>ti yuttappayuttatā kattabbā. <hi rend="bold">Chando</hi>ti kattukamyatāchando. <hi rend="bold">Vāyāmo</hi>ti payogo. <hi rend="bold">Ussāho</hi>ti tato adhimattataraṃ vīriyaṃ. <hi rend="bold">Ussoḷhī</hi>ti paṅkalaggasakaṭauddharaṇasadisaṃ mahāvīriyaṃ. <hi rend="bold">Appaṭivānī</hi>ti anivattanatā.</p>

<p rend="title">4. Tatiyasamādhisuttavaṇṇanā</p>

<p rend="bodytext" n="94"><hi rend="paranum">94</hi><hi rend="dot">.</hi> Catutthe <hi rend="bold">evaṃ kho, āvuso, saṅkhārā daṭṭhabbā</hi>tiādīsu, āvuso, saṅkhārā nāma aniccato daṭṭhabbā, aniccato sammasitabbā, aniccato passitabbā. Tathā dukkhato, anattatoti evaṃ attho daṭṭhabbo. <hi rend="bold">Evaṃ kho, āvuso, cittaṃ saṇṭhapetabba</hi>ntiādīsupi paṭhamajjhānavasena, āvuso, cittaṃ saṇṭhapetabbaṃ paṭhamajjhānavasena sannisādetabbaṃ, paṭhamajjhānavasena <pb ed="V" n="2.0320" /> ekodi kātabbaṃ, paṭhamajjhānavasena samādahitabbaṃ. Tathā dutiyajjhānādivasenāti evaṃ attho daṭṭhabbo. Imesu tīsupi suttesu samathavipassanā lokiyalokuttarāva kathitā.</p>

<p rend="title">5. Chavālātasuttavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi> Pañcame <hi rend="bold">chavālāta</hi>nti susāne alātaṃ. <hi rend="bold">Majjhe</hi><pb ed="P" n="3.0117" /><hi rend="bold">gūthagata</hi>nti majjhaṭṭhāne gūthamakkhitaṃ. <hi rend="bold">Neva gāme kaṭṭhatthaṃ pharatī</hi>ti kūṭagopānasithambhasopānādīnaṃ atthāya anupaneyyatāya gāme na kaṭṭhatthaṃ sādheti, khettakuṭipādaṃ vā mañcapādaṃ vā kātuṃ anupaneyyatāya na araññe kaṭṭhatthaṃ sādheti. Dvīsu koṭīsu gayhamānaṃ hatthaṃ ḍahati, majjhe gayhamānaṃ gūthena makkheti. <hi rend="bold">Tathūpama</hi>nti taṃsarikkhakaṃ. <hi rend="bold">Abhikkantataro</hi>ti sundarataro. <hi rend="bold">Paṇītataro</hi>ti uttamataro. <hi rend="bold">Gavā khīra</hi>nti gāvito khīraṃ. <hi rend="bold">Khīramhā dadhī</hi>tiādīsu paraṃ paraṃ purimato purimato aggaṃ, sappimaṇḍo pana tesu sabbesupi aggameva <pb ed="M" n="2.0326" />. <hi rend="bold">Aggo</hi>tiādīsu guṇehi aggo ceva seṭṭho ca pamukho ca uttamo ca pavaro cāti veditabbo. Chavālātūpamāya na dussīlo puggalo kathito, appassuto pana vissaṭṭhakammanto goṇasadiso puggalo kathitoti veditabbo. Chaṭṭhe sabbaṃ uttānatthameva.</p>

<p rend="title">7. Khippanisantisuttavaṇṇanā</p>

<p rend="bodytext" n="97"><hi rend="paranum">97</hi><hi rend="dot">.</hi> Sattame <hi rend="bold">khippanisantī</hi>ti khippanisāmano sīghaṃ jānituṃ samattho. <hi rend="bold">Sutānañca dhammāna</hi>nti sutappaguṇānaṃ tantidhammānaṃ. <hi rend="bold">Atthūpaparikkhī</hi>ti atthaṃ upaparikkhako. <hi rend="bold">Atthamaññāya dhammamaññāyā</hi>ti aṭṭhakathañca pāḷiñca jānitvā. <hi rend="bold">Dhammānudhammappaṭipanno hotī</hi>ti navalokuttaradhammānaṃ <pb ed="P" n="3.0118" /> anurūpadhammabhūtaṃ sasīlakaṃ pubbabhāgappaṭipadaṃ paṭipanno hoti. <hi rend="bold">No ca kalyāṇavāco</hi>ti na sundaravacano. <hi rend="bold">Na kalyāṇavākkaraṇo</hi>ti na sundaravacanaghoso hoti. <hi rend="bold">Poriyā</hi>tiādīhi saddhiṃ no-kāro yojetabboyeva. Guṇaparipuṇṇāya apalibuddhāya adosāya agaḷitapadabyañjanāya atthaṃ viññāpetuṃ samatthāya vācāya samannāgato na hotīti attho. Iminā upāyena sabbattha attho veditabbo.</p>

<p rend="title">8. Attahitasuttavaṇṇanā</p>

<p rend="bodytext" n="98-99"><hi rend="paranum">98-99</hi><hi rend="dot">.</hi> Aṭṭhamaṃ <pb ed="V" n="2.0321" /> puggalajjhāsayavasenāpi dasabalassa desanāñāṇavilāsenāpi kathitaṃ, navamaṃ pañcaveravasena.</p>

<p rend="title">10. Potaliyasuttavaṇṇanā</p>

<p rend="bodytext" n="100"><hi rend="paranum">100</hi><hi rend="dot">.</hi> Dasame <hi rend="bold">kālenā</hi>ti yuttappattakālena. <hi rend="bold">Khamatī</hi>ti ruccati. <hi rend="bold">Yadidaṃ tattha tattha kālaññutā</hi>ti yā esā tattha tattha kālaṃ jānanā. Taṃ taṃ kālaṃ ñatvā hi avaṇṇārahassa avaṇṇakathanaṃ vaṇṇārahassa ca vaṇṇakathanaṃ paṇḍitānaṃ pakatīti dasseti.</p>

<p rend="centre">Asuravaggo pañcamo.</p>

<p rend="centre">Dutiyapaṇṇāsakaṃ niṭṭhitaṃ.</p>

<p rend="strong">3. Tatiyapaṇṇāsakaṃ</p>

<p rend="chapter">(11) 1. Valāhakavaggo</p>

<p rend="title">1-2. Valāhakasuttadvayavaṇṇanā</p>

<p rend="bodytext" n="101-102"><hi rend="paranum">101-102</hi><hi rend="dot">.</hi> Tatiyapaṇṇāsakassa <pb ed="V" n="2.0322" /><pb ed="M" n="2.0327" /><pb ed="P" n="3.0119" /> paṭhame <hi rend="bold">valāhakā</hi>ti meghā. <hi rend="bold">Bhāsitā hoti no kattā</hi>ti ‘‘idañcidañca karissāmī’’ti kevalaṃ bhāsatiyeva, na karoti. <hi rend="bold">Kattā hoti no bhāsitā</hi>ti akathetvāva ‘‘idañcidañca mayā kātuṃ vaṭṭatī’’ti kattā hoti. Evaṃ sabbattha attho veditabbo. Dutiyaṃ uttānatthameva.</p>

<p rend="title">3. Kumbhasuttavaṇṇanā</p>

<p rend="bodytext" n="103"><hi rend="paranum">103</hi><hi rend="dot">.</hi> Tatiye <hi rend="bold">kumbhā</hi>ti ghaṭā. <hi rend="bold">Tuccho pihito</hi>ti rittako pihitamukho. <hi rend="bold">Pūro vivaṭo</hi>ti udakapuṇṇo apārutamukho. Sesadvayepi eseva nayo.</p>

<p rend="title">4. Udakarahadasuttavaṇṇanā</p>

<p rend="bodytext" n="104"><hi rend="paranum">104</hi><hi rend="dot">.</hi> Catutthe <hi rend="bold">uttāno gambhīrobhāso</hi>tiādīsu purāṇapaṇṇarasasambhinnavaṇṇo kāḷaudako <hi rend="bold">gambhīrobhāso</hi> nāma, acchavippasannamaṇivaṇṇaudako <hi rend="bold">uttānobhāso</hi> nāma.</p>

<p rend="title">5-6. Ambasuttavaṇṇanā</p>

<p rend="bodytext" n="105-106"><hi rend="paranum">105-106</hi><hi rend="dot">.</hi> Pañcame <hi rend="bold">āmaṃ pakkavaṇṇī</hi>ti āmakaṃ hutvā olokentānaṃ pakkasadisaṃ khāyati. Evaṃ sabbapadāni daṭṭhabbāni. Chaṭṭhaṃ uttānatthameva.</p>

<p rend="title">7. Mūsikasuttavaṇṇanā</p>

<p rend="bodytext" n="107"><hi rend="paranum">107</hi><hi rend="dot">.</hi> Sattame <pb ed="V" n="2.0323" /> yo āvāṭaṃ khaṇati, na ca tattha vasati, so <hi rend="bold">gādhaṃ kattā no vasitā</hi>ti vuccati. Khantātipi pāṭho. Iminā nayena sabbapadāni veditabbāni.</p>

<p rend="title">8. Balībaddasuttavaṇṇanā</p>

<p rend="bodytext" n="108"><hi rend="paranum">108</hi><hi rend="dot">.</hi> Aṭṭhame <pb ed="M" n="2.0328" /> yo attano gogaṇaṃ maddati, na paragogaṇaṃ, ayaṃ <hi rend="bold">sagavacaṇḍo no paragavacaṇḍo</hi>ti evaṃ sabbapadāni veditabbāni. <hi rend="bold">Ubbejetā hotī</hi>ti ghaṭṭetvā vijjhitvā ubbegapattaṃ karoti.</p>

<p rend="title">9. Rukkhasuttavaṇṇanā</p>

<p rend="bodytext" n="109"><hi rend="paranum">109</hi><hi rend="dot">.</hi> Navame <hi rend="bold">pheggu phegguparivāro</hi>ti nissāro pheggurukkho pheggurukkheheva parivuto. <hi rend="bold">Sāraparivāro</hi>ti <pb ed="P" n="3.0120" /> khadirādīhi sārarukkheheva parivuto. Esa nayo sabbattha.</p>

<p rend="title">10. Āsīvisasuttavaṇṇanā</p>

<p rend="bodytext" n="110"><hi rend="paranum">110</hi><hi rend="dot">.</hi> Dasame <hi rend="bold">āgataviso na ghoraviso</hi>ti yassa visaṃ āgacchati, ghoraṃ pana na hoti, cirakālaṃ na pīḷeti. Sesapadesupi eseva nayoti.</p>

<p rend="centre">Valāhakavaggo paṭhamo.</p>

<p rend="chapter">(12) 2. Kesivaggo</p>

<p rend="title">1. Kesisuttavaṇṇanā</p>

<p rend="bodytext" n="111"><hi rend="paranum">111</hi><hi rend="dot">.</hi> Dutiyassa <pb ed="V" n="2.0324" /> paṭhame <hi rend="bold">kesī</hi>ti tassa nāmaṃ. Assadamme sāretīti <hi rend="bold">assadammasārathi. Saṇhenapi vinetī</hi>tiādīsu tassa anucchavikaṃ sakkāraṃ katvā subhojanaṃ bhojetvā madhurapānaṃ pāyetvā muduvacanena samudācaritvā damento saṇhena dameti nāma, jāṇubandhanamukhabandhanādīhi ceva patodavijjhanakasābhighātapharusavacanehi ca damento pharusena dameti nāma, kālena kālaṃ tadubhayaṃ karonto saṇhapharusena dameti nāma.</p>

<p rend="title">2. Javasuttavaṇṇanā</p>

<p rend="bodytext" n="112"><hi rend="paranum">112</hi><hi rend="dot">.</hi> Dutiye <pb ed="M" n="2.0329" /><hi rend="bold">ajjavenā</hi>ti ujukabhāvena. <hi rend="bold">Javenā</hi>ti padavegena. <hi rend="bold">Khantiyā</hi>ti adhivāsanakkhantiyā. <hi rend="bold">Soraccenā</hi>ti sucibhāvasīlena. Puggalaguṇaṅgesu <hi rend="bold">javenā</hi>ti ñāṇajavena. Sesamettha uttānatthameva.</p>

<p rend="title">3. Patodasuttavaṇṇanā</p>

<p rend="bodytext" n="113"><hi rend="paranum">113</hi><hi rend="dot">.</hi> Tatiye <pb ed="P" n="3.0121" /><hi rend="bold">patodacchāya</hi>nti vijjhanatthaṃ ukkhittassa patodassa chāyaṃ. <hi rend="bold">Saṃvijjatī</hi>ti ‘‘javo me gahetabbo’’ti sallakkhaṇavasena saṃvijjati. <hi rend="bold">Saṃvegaṃ āpajjatī</hi>ti saṃvegaṃ paṭipajjati <hi rend="bold">lomavedhaviddho</hi>ti lomakūpe patodavedhena viddhamatto. <hi rend="bold">Cammavedhaviddho</hi>ti chavicammaṃ chindantena patodavedhena viddho. <hi rend="bold">Aṭṭhivedhaviddho</hi>ti aṭṭhiṃ bhindantena vedhena viddho. <hi rend="bold">Kāyenā</hi>ti nāmakāyena. <hi rend="bold">Paramasacca</hi>nti nibbānaṃ. <hi rend="bold">Sacchikarotī</hi>ti passati. <hi rend="bold">Paññāyā</hi>ti sahavipassanāya maggapaññāya.</p>

<p rend="title">4. Nāgasuttavaṇṇanā</p>

<p rend="bodytext" n="114"><hi rend="paranum">114</hi><hi rend="dot">.</hi> Catutthe <pb ed="V" n="2.0325" /><hi rend="bold">aṭṭhiṃ katvā</hi>ti aṭṭhiko hutvā. <hi rend="bold">Tiṇavaninnādasaddāna</hi>nti ettha <hi rend="bold">tiṇavo</hi>ti ḍiṇḍimo, <hi rend="bold">ninnādasaddo</hi>ti sabbesampi ekatomissito mahāsaddo. Ḍaṃsādīsu <hi rend="bold">ḍaṃsā</hi>ti piṅgalamakkhikā, <hi rend="bold">makasā</hi> makasāva. <hi rend="bold">Khippaññeva gantā hotī</hi>ti sīlasamādhipaññāvimuttivimuttiñāṇadassanāni pūretvā sīghameva gantā hoti.</p>

<p rend="title">5. Ṭhānasuttavaṇṇanā</p>

<p rend="bodytext" n="115"><hi rend="paranum">115</hi><hi rend="dot">.</hi> Pañcame <hi rend="bold">ṭhānānī</hi>ti kāraṇāni. <hi rend="bold">Anatthāya saṃvattatī</hi>ti ahitāya avaḍḍhiyā saṃvattati. Ettha ca paṭhamaṃ opātakkhaṇanamacchabandhanasandhicchedanādibhedaṃ sadukkhaṃ savighātaṃ pāpakammaṃ veditabbaṃ, dutiyaṃ samajīvikānaṃ gihīnaṃ pupphacchaḍḍakādikammaṃ sudhākoṭṭana-gehacchādanaasuciṭṭhānasammajjanādikammañca <pb ed="P" n="3.0122" /> veditabbaṃ, tatiyaṃ surāpānagandhavilepanamālāpiḷandhanādikammañceva assādavasena pavattaṃ pāṇātipātādikammañca veditabbaṃ, catutthaṃ dhammassavanatthāya gamanakāle suddhavatthacchādana-mālāgandhādīnaṃ ādāya gamanaṃ <pb ed="M" n="2.0330" /> cetiyavandanaṃ bodhivandanaṃ madhuradhammakathāsavanaṃ pañcasīlasamādānanti evamādīsu somanassasampayuttaṃ kusalakammaṃ veditabbaṃ. <hi rend="bold">Purisathāme</hi>ti purisassa ñāṇathāmasmiṃ. Sesadvayepi eseva nayo.</p>

<p rend="title">6. Appamādasuttavaṇṇanā</p>

<p rend="bodytext" n="116"><hi rend="paranum">116</hi><hi rend="dot">.</hi> Chaṭṭhe <hi rend="bold">yato kho</hi>ti yadā kho. <hi rend="bold">Samparāyikassā</hi>ti desanāmattametaṃ, khīṇāsavo pana neva samparāyikassa, na diṭṭhadhammikassa maraṇassa bhāyati. Sova idha adhippeto. Keci pana ‘‘sammādiṭṭhi bhāvitāti vacanato sotāpannaṃ ādiṃ katvā sabbepi ariyā adhippetā’’ti vadanti.</p>

<p rend="title">7. Ārakkhasuttavaṇṇanā</p>

<p rend="bodytext" n="117"><hi rend="paranum">117</hi><hi rend="dot">.</hi> Sattame <hi rend="bold">attarūpenā</hi>ti attano anurūpena anucchavikena, hitakāmenāti attho. <hi rend="bold">Rajanīyesū</hi>ti <pb ed="V" n="2.0326" /> rāgassa paccayabhūtesu. <hi rend="bold">Dhammesū</hi>ti sabhāvesu, iṭṭhārammaṇesūti attho. Evaṃ sabbattha nayo veditabbo. <hi rend="bold">Na rajjatī</hi>ti diṭṭhivasena na rajjati. Sesapadesupi eseva nayo. <hi rend="bold">Na ca pana samaṇavacanahetupi gacchatī</hi>ti samaṇānaṃ paravādīnaṃ vacanahetupi attano diṭṭhiṃ pahāya tesaṃ diṭṭhivasena na gacchatīti attho. Idhāpi khīṇāsavova adhippeto.</p>

<p rend="title">8-10. Saṃvejanīyādisuttattayavaṇṇanā</p>

<p rend="bodytext" n="118-120"><hi rend="paranum">118-120</hi><hi rend="dot">.</hi> Aṭṭhame <hi rend="bold">dassanīyānī</hi>ti passitabbayuttakāni. <hi rend="bold">Saṃvejanīyānī</hi>ti saṃvegajanakāni. Navame <hi rend="bold">jātibhaya</hi>nti jātiṃ ārabbha uppajjanakabhayaṃ. Sesapadesupi eseva nayo. Dasame <pb ed="P" n="3.0123" /><hi rend="bold">aggibhaya</hi>nti aggiṃ paṭicca uppajjanakabhayaṃ. Sesapadesupi eseva nayo.</p>

<p rend="centre">Kesivaggo dutiyo.</p>

<p rend="chapter">(13) 3. Bhayavaggo</p>

<p rend="title">1. Attānuvādasuttavaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> Tatiyassa <pb ed="V" n="2.0327" /><pb ed="M" n="2.0331" /> paṭhame <hi rend="bold">attānuvādabhaya</hi>nti attānaṃ anuvadantassa uppajjanakabhayaṃ. <hi rend="bold">Parānuvādabhaya</hi>nti parassa anuvādato uppajjanakabhayaṃ. <hi rend="bold">Daṇḍabhaya</hi>nti dvattiṃsa kammakāraṇā paṭicca uppajjanakabhayaṃ. <hi rend="bold">Duggatibhaya</hi>nti cattāro apāye paṭicca uppajjanakabhayaṃ. <hi rend="bold">Idaṃ vuccati, bhikkhave, attānuvādabhaya</hi>ntiādīsu attānuvādabhayaṃ tāva paccavekkhantassa ajjhattaṃ hirī samuṭṭhāti, sāssa tīsu dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti. Parānuvādabhayaṃ pana paccavekkhantassa bahiddhā ottappaṃ samuṭṭhāti, tadassa tīsu dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti. Duggatibhayaṃ paccavekkhantassa ajjhattaṃ hirī samuṭṭhāti, sāssa tīsu dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti.</p>

<p rend="title">2. Ūmibhayasuttavaṇṇanā</p>

<p rend="bodytext" n="122"><hi rend="paranum">122</hi><hi rend="dot">.</hi> Dutiye <hi rend="bold">udakorohantassā</hi>ti udakaṃ otarantassa. <hi rend="bold">Pāṭikaṅkhitabbānī</hi>ti icchitabbāni. <hi rend="bold">Susukābhaya</hi>nti caṇḍamacchabhayaṃ. <hi rend="bold">Mukhāvaraṇaṃ maññe karontī</hi>ti mukhapidahanaṃ viya karonti. <hi rend="bold">Odarikattassā</hi>ti <pb ed="P" n="3.0124" /> mahodaratāya mahagghasabhāvassa. <hi rend="bold">Arakkhiteneva kāyenā</hi>tiādīsu kāyadvāre tividhassa saṃvarassa abhāvato arakkhitena kāyena. Vacīdvāre catubbidhassa saṃvarassa abhāvato <hi rend="bold">arakkhitāya vācāya</hi>.</p>

<p rend="title">3. Paṭhamanānākaraṇasuttavaṇṇanā</p>

<p rend="bodytext" n="123"><hi rend="paranum">123</hi><hi rend="dot">.</hi> Tatiye <hi rend="bold">tadassādetī</hi>ti taṃ jhānaṃ sukhassādena assādeti. <hi rend="bold">Nikāmetī</hi>ti pattheti. <hi rend="bold">Vittiṃ</hi><pb ed="V" n="2.0328" /><hi rend="bold">āpajjatī</hi>ti tuṭṭhiṃ āpajjati. <hi rend="bold">Tadadhimutto</hi>ti <pb ed="M" n="2.0332" /> tasmiṃ adhimutto, taṃ vā adhimutto. <hi rend="bold">Tabbahulavihārī</hi>ti tena jhānena bahulaṃ viharanto. <hi rend="bold">Sahabyataṃ upapajjatī</hi>ti sahabhāvaṃ gacchati, tattha nibbattatīti attho. <hi rend="bold">Kappo āyuppamāṇa</hi>nti ettha paṭhamajjhānaṃ atthi hīnaṃ, atthi majjhimaṃ, atthi paṇītaṃ. Tattha hīnena uppannānaṃ kappassa tatiyo koṭṭhāso āyuppamāṇaṃ, majjhimena upaḍḍhakappo, paṇītena kappo. Taṃ sandhāyetaṃ vuttaṃ. <hi rend="bold">Nirayampi gacchatī</hi>ti nirayagamanīyassa kammassa appahīnattā aparāparaṃ gacchati, na anantarameva. <hi rend="bold">Tasmiṃyeva bhave parinibbāyatī</hi>ti tasmiṃyeva rūpabhave ṭhatvā parinibbāyati, na heṭṭhā otarati. <hi rend="bold">Yadidaṃ gatiyā upapattiyā satī</hi>ti yaṃ idaṃ gatiyā ca upapattiyā ca sati sekhassa ariyasāvakassa paṭisandhivasena heṭṭhā anotaritvā tasmiṃyeva rūpabhave upari dutiyatatiyādīsu aññatarasmiṃ brahmaloke parinibbānaṃ, puthujjanassa pana nirayādigamanaṃ, idaṃ nānākaraṇanti attho.</p>

<p rend="bodytext"><hi rend="bold">Dve kappā</hi>ti etthāpi dutiyajjhānaṃ vuttanayeneva tividhaṃ hoti. Tattha paṇītabhāvanena nibbattānaṃ aṭṭhakappā āyuppamāṇaṃ, majjhimena cattāro, hīnena dve. Taṃ sandhāyetaṃ vuttaṃ. <hi rend="bold">Cattāro</hi><pb ed="P" n="3.0125" /><hi rend="bold">kappā</hi>ti ettha yaṃ heṭṭhā vuttaṃ ‘‘kappo, dve kappā’’ti, tampi āharitvā attho veditabbo. Kappoti ca guṇassapi nāmaṃ, tasmā kappo dve kappā cattāro kappāti ayamettha attho daṭṭhabbo. Idaṃ vuttaṃ hoti – yo paṭhamaṃ vutto kappo, so dve vāre gaṇetvā ekena guṇena dve kappā honti, dutiyena cattāro, puna te cattāro kappāti imehi catūhi guṇehi guṇitā ekena guṇena aṭṭha honti, dutiyena soḷasa, tatiyena dvattiṃsa, catutthena catusaṭṭhīti. Evamidha paṇītajjhānavasena catusaṭṭhi kappā gahitāti veditabbā. <hi rend="bold">Pañca kappasatānī</hi>ti idaṃ paṇītasseva upapattijjhānassa vasena vuttaṃ. Vehapphalesu vā paṭhamajjhānabhūmiādīsu viya tiṇṇaṃ brahmalokānaṃ abhāvato ettakameva āyuppamāṇaṃ. Tasmā evaṃ vuttaṃ.</p>

<p rend="title">4. Dutiyanānākaraṇasuttavaṇṇanā</p>

<p rend="bodytext" n="124"><hi rend="paranum">124</hi><hi rend="dot">.</hi> Catutthe <pb ed="M" n="2.0333" /> rūpameva <hi rend="bold">rūpagataṃ</hi>. Sesapadesupi eseva nayo. <hi rend="bold">Aniccato</hi>tiādīsu hutvā abhāvaṭṭhena <hi rend="bold">aniccato,</hi> ābādhaṭṭhena <hi rend="bold">rogato,</hi> anto padussanaṭṭhena <hi rend="bold">gaṇḍato,</hi> anupaviṭṭhaṭṭhena <hi rend="bold">sallato,</hi> sadukkhaṭṭhena <hi rend="bold">aghato,</hi> sampīḷanaṭṭhena <hi rend="bold">ābādhato,</hi> avidheyyaṭṭhena <hi rend="bold">parato,</hi> palujjanaṭṭhena <hi rend="bold">palokato,</hi> nissattaṭṭhena <hi rend="bold">suññato,</hi> avasavattanaṭṭhena <hi rend="bold">anattato</hi>. Ettha ca ‘‘aniccato palokato’’ti <pb ed="V" n="2.0329" /> dvīhi padehi aniccalakkhaṇaṃ kathitaṃ, ‘‘suññato anattato’’ti dvīhi anattalakkhaṇaṃ, sesehi dukkhalakkhaṇaṃ kathitanti veditabbaṃ. <hi rend="bold">Samanupassatī</hi>ti ñāṇena passati. Evaṃ pañcakkhandhe tilakkhaṇaṃ āropetvā passanto tayo magge tīṇi phalāni sacchikaroti. <hi rend="bold">Suddhāvāsānaṃ</hi><pb ed="P" n="3.0126" /><hi rend="bold">devānaṃ sahabyataṃ upapajjatī</hi>ti tattha ṭhito catutthajjhānaṃ bhāvetvā upapajjati.</p>

<p rend="title">5-6. Mettāsuttadvayavaṇṇanā</p>

<p rend="bodytext" n="125-126"><hi rend="paranum">125-126</hi><hi rend="dot">.</hi> Pañcame paṭhamajjhānavasena mettā, dutiyādivasena karuṇādayo dassitā. Chaṭṭhaṃ catutthe vuttanayeneva veditabbaṃ.</p>

<p rend="title">7. Paṭhamatathāgataacchariyasuttavaṇṇanā</p>

<p rend="bodytext" n="127"><hi rend="paranum">127</hi><hi rend="dot">.</hi> Sattame <hi rend="bold">pātubhāvā</hi>ti pātubhāvena. <hi rend="bold">Kucchiṃ okkamatī</hi>ti ettha kucchiṃ okkanto hotīti attho. Okkante hi tasmiṃ evaṃ hoti, na okkamamāne. <hi rend="bold">Appamāṇo</hi>ti vuḍḍhippamāṇo, vipuloti attho. <hi rend="bold">Uḷāro</hi>ti tasseva vevacanaṃ. <hi rend="bold">Devānaṃ devānubhāva</hi>nti ettha devānaṃ ayamānubhāvo – nivatthavatthassa pabhā dvādasa yojanāni pharati, tathā sarīrassa, tathā vimānassa, taṃ atikkamitvāti attho. <hi rend="bold">Lokantarikā</hi>ti tiṇṇaṃ tiṇṇaṃ cakkavāḷānaṃ antarā ekeko lokantariko hoti, tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe okāso viya. So pana lokantarikanirayo parimāṇato aṭṭhayojanasahassappamāṇo hoti. <hi rend="bold">Aghā</hi>ti <pb ed="M" n="2.0334" /> niccavivaṭā. <hi rend="bold">Asaṃvutā</hi>ti heṭṭhāpi appatiṭṭhā. <hi rend="bold">Andhakārā</hi>ti tamabhūtā. <hi rend="bold">Andhakāratimisā</hi>ti cakkhuviññāṇuppattinivāraṇato andhabhāvakaraṇatimisāya samannāgatā. Tattha kira cakkhuviññāṇaṃ na jāyati. <hi rend="bold">Evaṃmahiddhikāna</hi>nti candimasūriyā kira ekappahāreneva tīsu dīpesu paññāyanti, evaṃmahiddhikā. Ekekāya disāya <pb ed="P" n="3.0127" /> nava nava yojanasatasahassāni andhakāraṃ vidhamitvā ālokaṃ dassenti, <hi rend="bold">evaṃmahānubhāvā. Ābhā nānubhontī</hi>ti pabhā nappahonti. Te kira cakkavāḷapabbatassa vemajjhena caranti cakkavāḷapabbatañca atikkamitvā lokantaranirayā. Tasmā tesaṃ tattha ābhā nappahonti.</p>

<p rend="bodytext"><hi rend="bold">Yepi tattha sattā</hi>ti yepi tasmiṃ lokantaramahāniraye sattā upapannā. Kiṃ pana kammaṃ katvā <pb ed="V" n="2.0330" /> tattha uppajjantīti? Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca upari aparādhaṃ, aññañca divase divase pāṇavadhādisāhasikakammaṃ katvā uppajjanti tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ viya dīghanakhā honti. Te rukkhe vagguliyo viya nakhehi cakkavāḷapabbatapāde lagganti. Yadā saṃsappantā aññamaññassa hatthapāsagatā honti, atha ‘‘bhakkho no laddho’’ti maññamānā tattha byāvaṭā viparivattitvā lokasandhārakaudake patanti, vāte paharantepi madhukaphalāni viya chijjitvā udake patanti, patitamattāva accantakhāre udake piṭṭhapiṇḍi viya vilīyanti. <hi rend="bold">Aññepi kira bho santi sattā</hi>ti bho yathā mayaṃ mahādukkhaṃ anubhavāma, evaṃ aññepi kira sattā idaṃ dukkhaṃ anubhavanatthāya idhūpapannāti taṃdivasaṃ passanti. Ayaṃ pana obhāso ekayāgupānamattampi na tiṭṭhati. Yāvatā niddāyitvā pabuddho ārammaṇaṃ vibhāveti <pb ed="P" n="3.0128" />, tattakaṃ kālaṃ hoti. Dīghabhāṇakā pana ‘‘accharāsaṅghātamattameva vijjuobhāso viya niccharitvā kiṃ idanti bhaṇantānaṃyeva antaradhāyatī’’ti vadanti.</p>

<p rend="title">8. Dutiyatathāgataacchariyasuttavaṇṇanā</p>

<p rend="bodytext" n="128"><hi rend="paranum">128</hi><hi rend="dot">.</hi> Aṭṭhame taṇhādiṭṭhīhi allīyitabbaṭṭhena ālayoti pañca kāmaguṇā, sakalameva vā vaṭṭaṃ. Āramanti etthāti ārāmo, ālayo ārāmo etissāti <hi rend="bold">ālayārāmā</hi>. Ālaye ratāti <hi rend="bold">ālayaratā</hi><pb ed="M" n="2.0335" />. Ālaye sammuditāti <hi rend="bold">ālayasammuditā. Anālaye dhamme</hi>ti ālayapaṭipakkhe vivaṭṭūpanissite ariyadhamme. <hi rend="bold">Sussūsatī</hi>ti sotukāmo hoti. <hi rend="bold">Sotaṃ odahatī</hi>ti sotaṃ ṭhapeti. <hi rend="bold">Aññā cittaṃ upaṭṭhapetī</hi>ti ājānanatthāya cittaṃ paccupaṭṭhapeti. <hi rend="bold">Māno</hi>ti maññanā, maññitabbaṭṭhena vā sakalaṃ vaṭṭameva. <hi rend="bold">Mānavinaye dhamme</hi>ti mānavinayadhamme. Upasamapaṭipakkho <hi rend="bold">anupasamo,</hi> anupasantaṭṭhena vā vaṭṭameva anupasamo nāma. <hi rend="bold">Opasamike</hi>ti upasamakare vivaṭṭūpanissite. Avijjāya gatā samannāgatāti <hi rend="bold">avijjāgatā</hi>. Avijjaṇḍakosena pariyonaddhattā aṇḍaṃ viya bhūtāti <hi rend="bold">aṇḍabhūtā</hi>. Samantato onaddhāti <hi rend="bold">pariyonaddhā. Avijjāvinaye</hi>ti avijjāvinayo vuccati arahattaṃ, taṃnissite dhamme desiyamāneti attho. Iti <pb ed="P" n="3.0129" /> imasmiṃ sutte catūsu ṭhānesu vaṭṭaṃ, catūsu vivaṭṭaṃ kathitaṃ.</p>

<p rend="title">9. Ānandaacchariyasuttavaṇṇanā</p>

<p rend="bodytext" n="129"><hi rend="paranum">129</hi><hi rend="dot">.</hi> Navame <pb ed="V" n="2.0331" /><hi rend="bold">bhikkhuparisā ānandaṃ dassanāyā</hi>ti ye bhagavantaṃ passitukāmā theraṃ upasaṅkamanti, ye vā ‘‘āyasmā kirānando samantapāsādiko abhirūpo dassanīyo bahussuto saṅghasobhano’’ti therassa guṇe sutvā āgacchanti, te sandhāya ‘‘bhikkhuparisā ānandaṃ dassanāya upasaṅkamatī’’ti vuttaṃ. Esa nayo sabbattha. <hi rend="bold">Attamanā</hi>ti ‘‘savanena no dassanaṃ sametī’’ti sakamanā tuṭṭhacittā. <hi rend="bold">Dhamma</hi>nti ‘‘kacci, āvuso, khamanīyaṃ, kacci yāpanīyaṃ, kacci yonisomanasikārakammaṃ karotha, ācariyupajjhāyavattaṃ pūrethā’’ti evarūpaṃ paṭisanthāradhammaṃ. Tattha bhikkhunīsu ‘‘kacci, bhaginiyo, aṭṭha garudhamme samādāya vattathā’’ti idampi nānākaraṇaṃ hoti. Upāsakesu ‘‘svāgataṃ, upāsaka, na te kiñci sīsaṃ vā aṅgaṃ vā rujjati, arogā te puttabhātaro’’ti na evaṃ paṭisanthāraṃ karoti, evaṃ pana karoti – ‘‘kathaṃ, upāsakā, tīṇi saraṇāni pañca sīlāni rakkhatha, māsassa aṭṭha uposathe karotha, mātāpitūnaṃ upaṭṭhānavattaṃ pūretha, dhammikasamaṇabrāhmaṇe paṭijaggathā’’ti. Upāsikāsupi eseva nayo.</p>

<p rend="title">10. Cakkavattiacchariyasuttavaṇṇanā</p>

<p rend="bodytext" n="130"><hi rend="paranum">130</hi><hi rend="dot">.</hi> Dasame <hi rend="bold">khattiyaparisā</hi>ti abhisittā anabhisittā ca khattiyā <pb ed="P" n="3.0130" />. Te hi kira ‘‘rājā cakkavattī nāma abhirūpo pāsādiko hoti, ākāsena <pb ed="M" n="2.0336" /> vicaranto rajjaṃ anusāsati, dhammiko dhammarājā’’ti tassa guṇakathaṃ sutvā savanena dassanamhi samente attamanā honti. <hi rend="bold">Bhāsatī</hi>ti ‘‘kathaṃ, tātā, rājadhammaṃ pūretha, paveṇiṃ rakkhathā’’ti paṭisanthāraṃ karoti. Brāhmaṇesu pana ‘‘kathañca, ācariyā, mante vācetha, antevāsikā mante gaṇhanti, dakkhiṇaṃ vā vatthāni vā sīlaṃ vā labhathā’’ti evaṃ paṭisanthāraṃ karoti. Gahapatīsu ‘‘kathaṃ, tātā, na vo rājakulato daṇḍena vā bandhanena vā pīḷā atthi, sammā devo dhāraṃ anuppavecchati, sassāni sampajjantī’’ti evaṃ paṭisanthāraṃ karoti. Samaṇesu ‘‘kathaṃ, bhante, kacci pabbajitaparikkhārā sulabhā, samaṇadhamme nappamajjathā’’ti evaṃ paṭisanthāraṃ karotīti.</p>

<p rend="centre">Bhayavaggo tatiyo.</p>

<p rend="chapter">(14) 4. Puggalavaggo</p>

<p rend="title">1. Saṃyojanasuttavaṇṇanā</p>

<p rend="bodytext" n="131"><hi rend="paranum">131</hi><hi rend="dot">.</hi> Catutthassa <pb ed="V" n="2.0332" /> paṭhame <hi rend="bold">upapattipaṭilābhiyānī</hi>ti yehi anantarā upapattiṃ paṭilabhati. <hi rend="bold">Bhavapaṭilābhiyānī</hi>ti upapattibhavassa paṭilābhāya paccayāni. <hi rend="bold">Sakadāgāmissā</hi>ti idaṃ appahīnasaṃyojanesu ariyesu uttamakoṭiyā gahitaṃ. Yasmā pana antarāparinibbāyissa antarā upapatti natthi, yaṃ pana so tattha jhānaṃ samāpajjati, taṃ <pb ed="P" n="3.0131" /> kusalattā ‘‘upapattibhavassa paccayo’’ teva saṅkhyaṃ gacchati. Tasmāssa ‘‘upapattipaṭilābhiyāni saṃyojanāni pahīnāni, bhavapaṭilābhiyāni saṃyojanāni appahīnānī’’ti vuttaṃ. Orambhāgiyesu ca appahīnaṃ upādāya sakadāgāmissa avisesena ‘‘orambhāgiyāni saṃyojanāni appahīnānī’’ti vuttaṃ. Sesamettha uttānameva.</p>

<p rend="title">2. Paṭibhānasuttavaṇṇanā</p>

<p rend="bodytext" n="132"><hi rend="paranum">132</hi><hi rend="dot">.</hi> Dutiye <hi rend="bold">yuttappaṭibhāno no muttappaṭibhāno</hi>ti pañhaṃ kathento yuttameva katheti, sīghaṃ pana na katheti, saṇikameva kathetīti attho. Iminā nayena sabbapadāni veditabbāni.</p>

<p rend="title">3. Ugghaṭitaññūsuttavaṇṇanā</p>

<p rend="bodytext" n="133"><hi rend="paranum">133</hi><hi rend="dot">.</hi> Tatiye <pb ed="M" n="2.0337" /> catunnampi puggalānaṃ iminā suttena viseso veditabbo –</p>

<p rend="indent">‘‘Katamo ca puggalo ugghaṭitaññū, yassa puggalassa saha udāhaṭavelāya dhammābhisamayo hoti, ayaṃ vuccati puggalo <hi rend="bold">ugghaṭitaññū</hi>. Katamo ca puggalo vipañcitaññū, yassa puggalassa vitthārena atthe vibhajiyamāne dhammābhisamayo hoti, ayaṃ vuccati puggalo <hi rend="bold">vipañcitaññū</hi>. Katamo ca puggalo neyyo, yassa puggalassa uddesato <pb ed="V" n="2.0333" /> paripucchato yonisomanasikaroto kalyāṇamitte sevato bhajato payirupāsato anupubbena dhammābhisamayo hoti, ayaṃ vuccati puggalo <hi rend="bold">neyyo</hi>. Katamo ca puggalo padaparamo, yassa puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti, ayaṃ vuccati puggalo <hi rend="bold">padaparamo’’</hi>ti (pu. pa. 148-151).</p>

<p rend="title">4. Uṭṭhānaphalasuttavaṇṇanā</p>

<p rend="bodytext" n="134"><hi rend="paranum">134</hi><hi rend="dot">.</hi> Catutthe uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā jīvikaṃ kappeti, taṃ pana uṭṭhānaṃ āgamma kiñci puññaphalaṃ nappaṭilabhati <pb ed="P" n="3.0132" />, ayaṃ <hi rend="bold">uṭṭhānaphalūpajīvī na kammaphalūpajīvī</hi> nāma. Cātumahārājike pana deve ādiṃ katvā sabbepi devā uṭṭhānavīriyena vinā puññaphalasseva upajīvanato <hi rend="bold">kammaphalūpajīvino na uṭṭhānaphalūpajīvino</hi> nāma. Rājarājamahāmattādayo <hi rend="bold">uṭṭhānaphalūpajīvino ca kammaphalūpajīvino ca</hi>. Nerayikasattā <hi rend="bold">neva uṭṭhānaphalūpajīvino na kammaphalūpajīvino</hi>. Imasmiṃ sutte puññaphalameva kammaphalanti adhippetaṃ, tañca tesaṃ natthi.</p>

<p rend="title">5. Sāvajjasuttavaṇṇanā</p>

<p rend="bodytext" n="135"><hi rend="paranum">135</hi><hi rend="dot">.</hi> Pañcame paṭhamo andhabālaputhujjano, dutiyo antarantarā kusalakārako lokiyaputhujjano, tatiyo sotāpanno, sakadāgāmianāgāminopi <pb ed="M" n="2.0338" /> eteneva saṅgahitā. Catuttho khīṇāsavo. So hi ekanteneva anavajjo.</p>

<p rend="title">6-7. Sīlasuttādivaṇṇanā</p>

<p rend="bodytext" n="136-137"><hi rend="paranum">136-137</hi><hi rend="dot">.</hi> Chaṭṭhe paṭhamo lokiyamahājano, dutiyo sukkhavipassako sotāpanno ca sakadāgāmī ca, tatiyo anāgāmī. So hi yasmā taṅkhaṇikampi upapattinimittakaṃ jhānaṃ paṭilabhatiyeva, tasmā sukkhavipassakopi samādhismiṃ paripūrakārīyeva. Catuttho khīṇāsavoyeva <pb ed="V" n="2.0334" />. So hi sabbesaṃ sīlādipaccanīkānaṃ pahīnattā sabbattha paripūrakārī nāma. Sattamepi chaṭṭhe vuttanayeneva puggalaparicchedo veditabbo.</p>

<p rend="title">8. Nikaṭṭhasuttavaṇṇanā</p>

<p rend="bodytext" n="138"><hi rend="paranum">138</hi><hi rend="dot">.</hi> Aṭṭhame <hi rend="bold">nikaṭṭhakāyo</hi>ti niggatakāyo. <hi rend="bold">Anikaṭṭhacitto</hi>ti anupaviṭṭhacitto. Kāyeneva gāmato nikkhanto, cittena araññe vasantopi gāmameva paviṭṭhoti vuttaṃ hoti. Iminā nayena sabbattha attho veditabbo.</p>

<p rend="title">9. Dhammakathikasuttavaṇṇanā</p>

<p rend="bodytext" n="139"><hi rend="paranum">139</hi><hi rend="dot">.</hi> Navame <hi rend="bold">asahita</hi>nti atthena asaṃyuttaṃ. <hi rend="bold">Na kusalā hotī</hi>ti na chekā hoti. <hi rend="bold">Sahitāsahitassā</hi>ti <pb ed="P" n="3.0133" /> atthanissitassa vā anissitassa vā. Evaṃ sabbattha attho veditabbo.</p>

<p rend="title">10. Vādīsuttavaṇṇanā</p>

<p rend="bodytext" n="140"><hi rend="paranum">140</hi><hi rend="dot">.</hi> Dasame <hi rend="bold">atthato pariyādānaṃ gacchatī</hi>ti aṭṭhakathaṃ pucchito pariyādānaṃ parikkhayaṃ gacchati, kathetuṃ na sakkoti. <hi rend="bold">No byañjanato</hi>ti byañjanaṃ panassa pavattati na pariyādiyati. Eseva nayo sabbatthāti.</p>

<p rend="centre">Puggalavaggo catuttho.</p>

<p rend="chapter">(15) 5. Ābhāvaggo</p>

<p rend="title">1. Ābhāsuttavaṇṇanā</p>

<p rend="bodytext" n="141"><hi rend="paranum">141</hi><hi rend="dot">.</hi> Pañcamassa <pb ed="V" n="2.0335" /><pb ed="M" n="2.0339" /> paṭhame ābhāsanavasena candova <hi rend="bold">candābhā</hi>. Sesapadesupi eseva nayo.</p>

<p rend="title">2-5. Pabhāsuttādivaṇṇanā</p>

<p rend="bodytext" n="142-145"><hi rend="paranum">142-145</hi><hi rend="dot">.</hi> Dutiyādīsupi pabhāsanavasena candova <hi rend="bold">candappabhā</hi>. Ālokanavasena candova <hi rend="bold">candāloko</hi>. Obhāsanavasena candova <hi rend="bold">candobhāso</hi>. Pajjotanavasena candova <hi rend="bold">candapajjoto</hi>ti. Evaṃ sabbapadesupi attho veditabbo.</p>

<p rend="title">6. Paṭhamakālasuttavaṇṇanā</p>

<p rend="bodytext" n="146"><hi rend="paranum">146</hi><hi rend="dot">.</hi> Chaṭṭhe <hi rend="bold">kālā</hi>ti yuttappayuttakālā. <hi rend="bold">Kālena dhammassavana</hi>nti yuttappayuttakāle dhammassavanaṃ. <hi rend="bold">Dhammasākacchā</hi>ti pañhapucchanavissajjanavasena pavattā saṃsandanakathā.</p>

<p rend="title">7. Dutiyakālasuttavaṇṇanā</p>

<p rend="bodytext" n="147"><hi rend="paranum">147</hi><hi rend="dot">.</hi> Sattame <hi rend="bold">kālā</hi>ti tasmiṃ tasmiṃ kāle dhammassavanādivasena pavattānaṃ kusaladhammānaṃ etaṃ adhivacanaṃ. Te bhāviyanti ceva anuparivattiyanti ca. <hi rend="bold">Āsavānaṃ</hi><pb ed="P" n="3.0134" /><hi rend="bold">khaya</hi>nti arahattaṃ. Aṭṭhamaṃ uttānatthameva.</p>

<p rend="title">9-10. Sucaritasuttādivaṇṇanā</p>

<p rend="bodytext" n="149-150"><hi rend="paranum">149-150</hi><hi rend="dot">.</hi> Navame <pb ed="V" n="2.0336" /><hi rend="bold">saṇhā vācā</hi>ti mudukavācā. <hi rend="bold">Mantabhāsā</hi>ti mantasaṅkhātāya paññāya paricchinditvā kathitakathā. Dasame <hi rend="bold">sīlasāro</hi>ti sārasampāpakaṃ sīlaṃ. Sesesupi eseva nayo.</p>

<p rend="centre">Ābhāvaggo pañcamo.</p>

<p rend="centre">Tatiyapaṇṇāsakaṃ niṭṭhitaṃ.</p>

<p rend="strong">4. Catutthapaṇṇāsakaṃ</p>

<p rend="chapter">(16) 1. Indriyavaggo</p>

<p rend="title">1. Indriyasuttādivaṇṇanā</p>

<p rend="bodytext" n="151"><hi rend="paranum">151</hi><hi rend="dot">.</hi> Catutthassa <pb ed="V" n="2.0337" /><pb ed="M" n="2.0340" /> paṭhame saddhādhurena indaṭṭhaṃ karotīti <hi rend="bold">saddhindriyaṃ</hi>. Sesesupi eseva nayo. Dutiye assaddhiye akampanaṭṭhena <hi rend="bold">saddhābalaṃ</hi>. Sesesupi eseva nayo. Tatiye <hi rend="bold">anavajjabala</hi>nti niddosabalaṃ. <hi rend="bold">Saṅgahabala</hi>nti saṅgaṇhitabbayuttakānaṃ saṅgaṇhanabalaṃ. Catutthapañcamāni uttānāneva.</p>

<p rend="title">6. Kappasuttavaṇṇanā</p>

<p rend="bodytext" n="156"><hi rend="paranum">156</hi><hi rend="dot">.</hi> Chaṭṭhe <hi rend="bold">saṃvaṭṭatī</hi>ti ettha <hi rend="bold">tayo saṃvaṭṭā</hi> āposaṃvaṭṭo, tejosaṃvaṭṭo, vāyosaṃvaṭṭoti. <hi rend="bold">Tisso saṃvaṭṭasīmā</hi> ābhassarā, subhakiṇhā, vehapphalāti. Yadā kappo tejena saṃvaṭṭati, ābhassarato heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena vilīyati. Yadā vātena <pb ed="P" n="3.0135" /> saṃvaṭṭati, vehapphalato heṭṭhā vātena viddhaṃsati. Vitthārato pana sadāpi ekaṃ buddhakkhettaṃ vinassati. Ayamettha saṅkhepo, vitthārakathā pana visuddhimagge (visuddhi. 2.403-404 ādayo) vuttanayeneva veditabbā.</p>

<p rend="title">7. Rogasuttavaṇṇanā</p>

<p rend="bodytext" n="157"><hi rend="paranum">157</hi><hi rend="dot">.</hi> Sattame <hi rend="bold">vighātavā</hi>ti mahicchāpaccayena vighātena dukkhena samannāgato. <hi rend="bold">Asantuṭṭho</hi>ti catūsu paccayesu tīhi santosehi asantuṭṭho. <hi rend="bold">Anavaññappaṭilābhāyā</hi>ti parehi anavajānanassa paṭilābhatthāya. <hi rend="bold">Lābhasakkārasilokappaṭilābhāyā</hi>ti susaṅkhatacatupaccayasaṅkhātassa lābhasakkārassa <pb ed="V" n="2.0338" /> ceva vaṇṇabhaṇanasaṅkhātassa silokassa ca paṭilābhatthāya. <hi rend="bold">Saṅkhāya kulāni upasaṅkamatī</hi>ti ‘‘iti maṃ ete jānissantī’’ti jānanatthāya kulāni upasaṅkamati. Sesapadesupi eseva nayo.</p>

<p rend="title">8. Parihānisuttavaṇṇanā</p>

<p rend="bodytext" n="158"><hi rend="paranum">158</hi><hi rend="dot">.</hi> Aṭṭhame <pb ed="M" n="2.0341" /><hi rend="bold">gambhīresū</hi>ti atthagambhīresu. <hi rend="bold">Ṭhānāṭhānesū</hi>ti kāraṇākāraṇesu. <hi rend="bold">Na kamatī</hi>ti nāvagāhati nappavattati. <hi rend="bold">Paññācakkhū</hi>ti ettha uggahaparipucchāpaññāpi vaṭṭati, sammasanappaṭivedhapaññāpi vaṭṭatiyeva.</p>

<p rend="title">9. Bhikkhunīsuttavaṇṇanā</p>

<p rend="bodytext" n="159"><hi rend="paranum">159</hi><hi rend="dot">.</hi> Navame <hi rend="bold">ehi tva</hi>nti there paṭibaddhacittā taṃ pahiṇituṃ evamāha. <hi rend="bold">Sasīsaṃ pārupitvā</hi>ti saha sīsena kāyaṃ pārupitvā. <hi rend="bold">Mañcake nipajjī</hi>ti vegena mañcakaṃ paññāpetvā tattha nipajji. <hi rend="bold">Etadavocā</hi>ti <pb ed="P" n="3.0136" /> tassākāraṃ sallakkhetvā lobhappahānatthāya saṇheneva asubhakathaṃ kathetuṃ etaṃ avoca. <hi rend="bold">Āhārasambhūto</hi>ti āhārena sambhūto āhāraṃ nissāya vaḍḍhito. <hi rend="bold">Āhāraṃ nissāya āhāraṃ pajahatī</hi>ti paccuppannaṃ kabaḷīkārāhāraṃ nissāya taṃ evaṃ yoniso sevamāno pubbakammasaṅkhātaṃ āhāraṃ pajahati. Paccuppannepi pana kabaḷīkārāhāre nikantitaṇhā pajahitabbā.</p>

<p rend="bodytext"><hi rend="bold">Taṇhaṃ pajahatī</hi>ti idāni evaṃ pavattaṃ paccuppannataṇhaṃ nissāya vaṭṭamūlikaṃ pubbataṇhaṃ pajahati. Ayaṃ pana paccuppannataṇhā kusalā akusalāti? Akusalā. Sevitabbā na sevitabbāti? Sevitabbā. Paṭisandhiṃ ākaḍḍhati nākaḍḍhatīti? Nākaḍḍhati. Etissāpi pana paccuppannāya sevitabbataṇhāya nikanti pajahitabbāyeva. <hi rend="bold">So hi nāma āyasmā āsavānaṃ khayā upasampajja viharissati, kimaṅgaṃ panāha</hi>nti ettha <hi rend="bold">kimaṅgaṃ panā</hi>ti kāraṇaparivitakkanametaṃ. Idaṃ vuttaṃ hoti – so āyasmā arahattaphalaṃ sacchikatvā viharissati, ahaṃ kena kāraṇena na sacchikatvā viharissāmi. Sopi hi āyasmā sammāsambuddhasseva putto, ahampi sammāsambuddhasseva putto, mayhampetaṃ uppajjissatīti. <hi rend="bold">Mānaṃ nissāyā</hi>ti idaṃ evaṃ uppannasevitabbamānaṃ <pb ed="V" n="2.0339" /> nissāya. <hi rend="bold">Mānaṃ</hi><pb ed="P" n="3.0137" /><hi rend="bold">pajahatī</hi>ti vaṭṭamūlakaṃ pubbamānaṃ pajahati. Yaṃ nissāya panesa taṃ pajahati, sopi taṇhā viya akusalo ceva sevitabbo ca, no ca paṭisandhiṃ ākaḍḍhati. Nikanti pana tasmimpi pajahitabbāva.</p>

<p rend="bodytext"><hi rend="bold">Setughāto</hi><pb ed="M" n="2.0342" /><hi rend="bold">vutto bhagavatā</hi>ti padaghāto paccayaghāto buddhena bhagavatā kathito. Iti imehi catūhi aṅgehi there desanaṃ vinivaṭṭente tassā bhikkhuniyā theraṃ ārabbha uppanno chandarāgo apagañchi. Sāpi theraṃ khamāpetuṃ accayaṃ desesi, theropissā paṭiggaṇhi. Taṃ dassetuṃ <hi rend="bold">atha kho sā bhikkhunī</hi>tiādi vuttaṃ.</p>

<p rend="title">10. Sugatavinayasuttavaṇṇanā</p>

<p rend="bodytext" n="160"><hi rend="paranum">160</hi><hi rend="dot">.</hi> Dasame <hi rend="bold">duggahita</hi>nti uppaṭipāṭiyā gahitaṃ. <hi rend="bold">Pariyāpuṇantī</hi>ti vaḷañjenti kathenti. <hi rend="bold">Padabyañjanehī</hi>ti ettha padameva atthassa byañjanato byañjananti vuttaṃ. <hi rend="bold">Dunnikkhittassā</hi>ti duṭṭhu nikkhittassa uppaṭipāṭiyā ṭhapitassa. <hi rend="bold">Atthopi dunnayo hotī</hi>ti aṭṭhakathā nīharitvā kathetuṃ na sakkā hoti. <hi rend="bold">Chinnamūlako</hi>ti mūlabhūtānaṃ bhikkhūnaṃ upacchinnattā chinnamūlako. <hi rend="bold">Appaṭisaraṇo</hi>ti appatiṭṭho. <hi rend="bold">Bāhulikā</hi>ti paccayabāhullāya paṭipannā. <hi rend="bold">Sāthalikā</hi>ti tisso sikkhā sithilaggahaṇena gaṇhanakā. <hi rend="bold">Okkamane</hi><pb ed="P" n="3.0138" /><hi rend="bold">pubbaṅgamā</hi>ti pañca nīvaraṇāni avagamanato okkamananti vuccanti, tattha pubbaṅgamāti attho. <hi rend="bold">Paviveke</hi>ti tividhe viveke. <hi rend="bold">Nikkhittadhurā</hi>ti nibbīriyā. Iminā nayena pana sabbattha attho veditabbo.</p>

<p rend="centre">Indriyavaggo paṭhamo.</p>

<p rend="chapter">(17) 2. Paṭipadāvaggo</p>

<p rend="title">1. Saṃkhittasuttavaṇṇanā</p>

<p rend="bodytext" n="161"><hi rend="paranum">161</hi><hi rend="dot">.</hi> Dutiyassa <pb ed="V" n="2.0340" /> paṭhame sukhapaṭikkhepena dukkhā paṭipajjitabbato paṭipadā etissāti <hi rend="bold">dukkhāpaṭipadā</hi>. Asīghappavattitāya garubhāvena dandhā abhiññā etissāti <hi rend="bold">dandhābhiññā</hi>. Imināva nayena sabbapadesu attho veditabbo.</p>

<p rend="title">2. Vitthārasuttavaṇṇanā</p>

<p rend="bodytext" n="162"><hi rend="paranum">162</hi><hi rend="dot">.</hi> Dutiye <pb ed="M" n="2.0343" /><hi rend="bold">abhikkhaṇa</hi>nti abhiṇhaṃ. <hi rend="bold">Ānantariya</hi>nti anantaravipākadāyakaṃ maggasamādhiṃ. <hi rend="bold">Āsavānaṃ khayāyā</hi>ti arahattaphalatthāya. <hi rend="bold">Pañcindriyānī</hi>ti vipassanāpañcamakāni pañcindriyāni. <hi rend="bold">Paññindriya</hi>nti hi ettha vipassanāpaññāva paññindriyanti adhippetaṃ. Sesamettha pāḷivasena uttānameva.</p>

<p rend="bodytext">Imāsaṃ pana paṭipadānaṃ ayaṃ āvibhāvakathā – idha bhikkhu pubbe akatābhiniveso pubbabhāge rūpapariggahe kilamati, arūpapariggahe kilamati, paccayapariggahe kilamati, tīsu addhāsu kilamati, maggāmagge kilamati. Evaṃ pañcasu <pb ed="P" n="3.0139" /> ṭhānesu kilamanto vipassanaṃ pāpuṇāti. Vipassanaṃ patvāpi udayabbayānupassane, bhaṅgānupassane, bhayatupaṭṭhāne, ādīnavānupassane, nibbidānupassane, muccitukamyatāñāṇe, saṅkhārupekkhāñāṇe, anulomañāṇe, gotrabhuñāṇeti imesu navasu vipassanāñāṇesupi kilamitvāva lokuttaramaggaṃ pāpuṇāti. Tassa so lokuttaramaggo evaṃ dukkhena garubhāvena sacchikatattā dukkhapaṭipado dandhābhiñño nāma jāto. Yo pana pubbabhāge pañcasu ñāṇesu kilamanto aparabhāge navasu vipassanāñāṇesu akilamitvāva maggaṃ sacchikaroti, tassa so maggo evaṃ dukkhena agarubhāvena sacchikatattā dukkhapaṭipado khippābhiñño nāma jāto. Iminā upāyena itarāpi dve veditabbā.</p>

<p rend="bodytext">Goṇapariyesakaupamāhi <pb ed="V" n="2.0341" /> cetā vibhāvetabbā – ekassa hi purisassa cattāro goṇā palāyitvā aṭaviṃ paviṭṭhā. So sakaṇṭake sagahane vane te pariyesanto gahanamaggeneva kicchena kasirena gantvā gahanaṭṭhāneyeva nilīne goṇepi kicchena kasirena addasa. Eko kicchena gantvā abbhokāse ṭhite khippameva addasa. Aparo abbhokāsamaggena sukhena gantvā gahanaṭṭhāne nilīne kicchena kasirena addasa. Aparo abbhokāsamaggeneva sukhena gantvā abbhokāse ṭhiteyeva khippaṃ addasa. Tattha cattāro goṇā viya cattāro ariyamaggā daṭṭhabbā, goṇapariyesako puriso viya yogāvacaro, gahanamaggena kicchena kasirena <pb ed="P" n="3.0140" /> gamanaṃ viya pubbabhāge pañcasu ñāṇesu kilamato dukkhāpaṭipadā. Gahanaṭṭhāne nilīnānaṃ kiccheneva dassanaṃ viya aparabhāge navasu ñāṇesu kilamantassa <pb ed="M" n="2.0344" /> ariyamaggānaṃ dassanaṃ. Iminā upāyena sesaupamāpi yojetabbā.</p>

<p rend="title">3. Asubhasuttavaṇṇanā</p>

<p rend="bodytext" n="163"><hi rend="paranum">163</hi><hi rend="dot">.</hi> Tatiye <hi rend="bold">asubhānupassī kāye viharatī</hi>ti attano karajakāye ‘‘yathā etaṃ, tathā ida’’nti iminā nayena bahiddhā diṭṭhānaṃ dasannaṃ asubhānaṃ upasaṃharaṇavasena asubhānupassī viharati, attano kāyaṃ asubhato paṭikūlato ñāṇena passatīti attho. <hi rend="bold">Āhāre paṭikūlasaññī</hi>ti navannaṃ pāṭikulyānaṃ vasena kabaḷīkārāhāre paṭikūlasaññī. <hi rend="bold">Sabbaloke anabhiratisaññī</hi>ti sabbasmimpi tedhātuke lokasannivāse anabhiratāya ukkaṇṭhitasaññāya samannāgato. <hi rend="bold">Sabbasaṅkhāresu aniccānupassī</hi>ti sabbepi tebhūmakasaṅkhāre aniccato anupassanto. <hi rend="bold">Maraṇasaññā</hi>ti maraṇaṃ ārabbha uppannasaññā. <hi rend="bold">Ajjhattaṃ sūpaṭṭhitā hotī</hi>ti niyakajjhatte suṭṭhu upaṭṭhitā hoti. Ettāvatā balavavipassanā kathitā. <hi rend="bold">Sekhabalānī</hi>ti sikkhanakānaṃ balāni. Sesamettha pāḷivasena uttānameva. ‘‘Asubhānupassī’’tiādīni pana dukkhāya paṭipadāya dassanatthaṃ vuttāni, paṭhamajjhānādīni sukhāya. Asubhādīni hi paṭikūlārammaṇāni, tesu pana pakatiyāva sampiyāyamānaṃ cittaṃ allīyati. Tasmā tāni bhāvento dukkhapaṭipadaṃ paṭipanno nāma hoti. Paṭhamajjhānādīni paṇītasukhāni <pb ed="P" n="3.0141" />, tasmā tāni paṭipanno sukhapaṭipadaṃ paṭipanno nāma hoti.</p>

<p rend="bodytext">Ayaṃ panettha sabbasādhāraṇā upamā – saṅgāmāvacarapuriso hi phalakakoṭṭhakaṃ katvā pañcāvudhāni <pb ed="V" n="2.0342" /> sannayhitvā saṅgāmaṃ pavisati, so antarā vissamitukāmo phalakakoṭṭhakaṃ pavisitvā vissamati ceva pānabhojanādīni ca paṭisevati. Tato puna saṅgāmaṃ pavisitvā kammaṃ karoti. Tattha saṅgāmo viya kilesasaṅgāmo daṭṭhabbo, phalakakoṭṭhako viya pañcanissayabalāni, saṅgāmapavisanapuriso viya yogāvacaro, pañcāvudhasannāho viya vipassanāpañcamāni indriyāni, saṅgāmaṃ pavisanakālo viya vipassanāya kammakaraṇakālo, vissamitukāmassa phalakakoṭṭhakaṃ pavisitvā vissamanapānabhojanāni paṭisevanakālo viya <pb ed="M" n="2.0345" /> vipassanāya kammaṃ karontassa cittuppādassa nirassādakkhaṇe pañca balāni nissāya cittaṃ sampahaṃsanakālo, vissamitvā khāditvā pivitvā ca puna saṅgāmassa pavisanakālo viya pañcahi balehi cittaṃ sampahaṃsetvā puna vipassanāya kammaṃ karontassa vivaṭṭetvā arahattaggahaṇakālo veditabbo. Imasmiṃ pana sutte balāni ceva indriyāni ca missakāneva kathitānīti.</p>

<p rend="title">4. Paṭhamakhamasuttavaṇṇanā</p>

<p rend="bodytext" n="164"><hi rend="paranum">164</hi><hi rend="dot">.</hi> Catutthe <hi rend="bold">akkhamā</hi>ti anadhivāsikapaṭipadā. <hi rend="bold">Khamā</hi>ti adhivāsikapaṭipadā. <hi rend="bold">Damā</hi>ti indriyadamanapaṭipadā. <hi rend="bold">Samā</hi>ti akusalavitakkānaṃ vūpasamanapaṭipadā. <hi rend="bold">Rosantaṃ paṭirosatī</hi>ti ghaṭṭentaṃ paṭighaṭṭeti. <hi rend="bold">Bhaṇḍantaṃ</hi><pb ed="P" n="3.0142" /><hi rend="bold">paṭibhaṇḍatī</hi>ti paharantaṃ paṭipaharati. Pañcamachaṭṭhāni uttānatthāneva.</p>

<p rend="title">7. Mahāmoggallānasuttavaṇṇanā</p>

<p rend="bodytext" n="167"><hi rend="paranum">167</hi><hi rend="dot">.</hi> Sattame mahāmoggallānattherassa heṭṭhimā tayo maggā sukhapaṭipadā dandhābhiññā ahesuṃ, arahattamaggo dukkhapaṭipado khippābhiñño. Tasmā evamāha – ‘‘yāyaṃ paṭipadā dukkhā khippābhiññā, imaṃ me paṭipadaṃ āgamma anupādāya āsavehi cittaṃ vimutta’’nti.</p>

<p rend="title">8. Sāriputtasuttavaṇṇanā</p>

<p rend="bodytext" n="168"><hi rend="paranum">168</hi><hi rend="dot">.</hi> Aṭṭhame dhammasenāpatittherassa heṭṭhimā tayo maggā sukhapaṭipadā dandhābhiññā, arahattamaggo <pb ed="V" n="2.0343" /> sukhapaṭipado khippābhiñño. Tasmā ‘‘yāyaṃ paṭipadā sukhā khippābhiññā’’ti āha. Imesu pana dvīsupi suttesu missikāva paṭipadā kathitāti veditabbā.</p>

<p rend="title">9. Sasaṅkhārasuttavaṇṇanā</p>

<p rend="bodytext" n="169"><hi rend="paranum">169</hi><hi rend="dot">.</hi> Navame paṭhamadutiyapuggalā sukkhavipassakā sasaṅkhārena sappayogena saṅkhāranimittaṃ upaṭṭhapenti. Tesu eko vipassanindriyānaṃ balavattā idheva kilesaparinibbānena parinibbāyati, eko indriyānaṃ dubbalatāya <pb ed="M" n="2.0346" /> idha asakkonto anantare attabhāve tadeva mūlakammaṭṭhānaṃ paṭilabhitvā sasaṅkhārena sappayogena saṅkhāranimittaṃ upaṭṭhapetvā kilesaparinibbānena parinibbāyati, tatiyacatutthā samathayānikā. Tesaṃ eko asaṅkhārena appayogena indriyānaṃ balavattā idheva kilese khepeti, eko indriyānaṃ dubbalattā idha asakkonto anantare attabhāve tadeva mūlakammaṭṭhānaṃ paṭilabhitvā asaṅkhārena appayogena kilese khepetīti veditabbo.</p>

<p rend="title">10. Yuganaddhasuttavaṇṇanā</p>

<p rend="bodytext" n="170"><hi rend="paranum">170</hi><hi rend="dot">.</hi> Dasame <hi rend="bold">samathapubbaṅgama</hi>nti samathaṃ pubbaṅgamaṃ purecārikaṃ katvā. <hi rend="bold">Maggo sañjāyatī</hi>ti paṭhamo lokuttaramaggo nibbattati. <hi rend="bold">So</hi><pb ed="P" n="3.0143" /><hi rend="bold">taṃ magga</hi>nti ekacittakkhaṇikamaggassa āsevanādīni nāma natthi, dutiyamaggādayo pana uppādento tameva āsevati bhāveti bahulīkarotīti vuccati. <hi rend="bold">Vipassanāpubbaṅgama</hi>nti vipassanaṃ pubbaṅgamaṃ purecārikaṃ katvā samathaṃ bhāveti, pakatiyā vipassanālābhī vipassanāya ṭhatvā samādhiṃ uppādetīti attho.</p>

<p rend="bodytext"><hi rend="bold">Yuganaddhaṃ bhāvetī</hi>ti yuganaddhaṃ katvā bhāveti. Tattha teneva cittena samāpattiṃ samāpajjitvā teneva saṅkhāre sammasituṃ na sakkā. Ayaṃ pana yāvatā samāpattiyo samāpajjati, tāvatā saṅkhāre sammasati. Yāvatā saṅkhāre sammasati, tāvatā samāpattiyo samāpajjati. Kathaṃ? Paṭhamajjhānaṃ samāpajjati, tato vuṭṭhāya saṅkhāre sammasati, saṅkhāre sammasitvā dutiyajjhānaṃ samāpajjati. Tato vuṭṭhāya puna saṅkhāre sammasati. Saṅkhāre sammasitvā <pb ed="V" n="2.0344" /> tatiyajjhānaṃ…pe… nevasaññānāsaññāyatanasamāpattiṃ samāpajjati, tato vuṭṭhāya saṅkhāre sammasati. Evamayaṃ samathavipassanaṃ yuganaddhaṃ bhāveti nāma.</p>

<p rend="bodytext"><hi rend="bold">Dhammuddhaccaviggahita</hi>nti samathavipassanādhammesu dasavipassanupakkilesasaṅkhātena uddhaccena viggahitaṃ, suggahitanti attho. <hi rend="bold">So, āvuso, samayo</hi>ti iminā sattannaṃ sappāyānaṃ paṭilābhakālo kathito. <hi rend="bold">Yaṃ taṃ citta</hi>nti yasmiṃ samaye taṃ vipassanāvīthiṃ okkamitvā pavattaṃ cittaṃ. <hi rend="bold">Ajjhattameva</hi><pb ed="M" n="2.0347" /><hi rend="bold">santiṭṭhatī</hi>ti vipassanāvīthiṃ paccottharitvā <pb ed="P" n="3.0144" /> tasmiṃyeva gocarajjhattasaṅkhāte ārammaṇe santiṭṭhati. <hi rend="bold">Sannisīdatī</hi>ti ārammaṇavasena sammā nisīdati. <hi rend="bold">Ekodi hotī</hi>ti ekaggaṃ hoti. <hi rend="bold">Samādhiyatī</hi>ti sammā ādhiyati suṭṭhapitaṃ hoti. Sesamettha uttānatthameva.</p>

<p rend="centre">Paṭipadāvaggo dutiyo.</p>

<p rend="chapter">(18) 3. Sañcetaniyavaggo</p>

<p rend="title">1. Cetanāsuttavaṇṇanā</p>

<p rend="bodytext" n="171"><hi rend="paranum">171</hi><hi rend="dot">.</hi> Tatiyassa <pb ed="V" n="2.0345" /> paṭhame <hi rend="bold">kāye</hi>ti kāyadvāre, kāyaviññattiyā satīti attho. <hi rend="bold">Kāyasañcetanāhetū</hi>tiādīsu kāyasañcetanā nāma kāyadvāre cetanā pakappanā. Sā aṭṭha kāmāvacarakusalavasena aṭṭhavidhā, akusalavasena dvādasavidhāti vīsatividhā. Tathā vacīsañcetanā, tathā manosañcetanā. Apicettha nava mahaggatacetanāpi labbhanti. <hi rend="bold">Kāyasañcetanāhetū</hi>ti kāyasañcetanāpaccayā. <hi rend="bold">Uppajjati ajjhattaṃ sukhadukkha</hi>nti aṭṭhakusalakammapaccayā niyakajjhatte sukhaṃ uppajjati, dvādasaakusalakammapaccayā dukkhaṃ. Sesadvāresupi eseva nayo. <hi rend="bold">Avijjāpaccayāvā</hi>ti avijjākāraṇeneva. Sace hi avijjā chādayamānā paccayo hoti, evaṃ sante tīsu dvāresu sukhadukkhānaṃ paccayabhūtā cetanā uppajjati. Iti mūlabhūtāya avijjāya vasenetaṃ vuttaṃ.</p>

<p rend="bodytext"><hi rend="bold">Sāmaṃ vā</hi>tiādīsu parehi anāṇatto sayameva abhisaṅkharonto <pb ed="P" n="3.0145" /> sāmaṃ kāyasaṅkhāraṃ abhisaṅkharoti nāma. Yaṃ pana pare samādapetvā āṇāpetvā kārenti, tassa taṃ kāyasaṅkhāraṃ pare abhisaṅkharonti nāma. Yo pana kusalaṃ kusalanti akusalaṃ akusalanti kusalavipākaṃ kusalavipākoti akusalavipākaṃ akusalavipākoti jānanto kāyadvāre vīsatividhaṃ kāyasaṅkhāraṃ abhisaṅkharoti, ayaṃ sampajāno abhisaṅkharoti nāma. Yo evaṃ ajānanto abhisaṅkharoti, ayaṃ asampajāno abhisaṅkharoti nāma. Sesadvāresupi eseva nayo.</p>

<p rend="bodytext">Tattha <pb ed="M" n="2.0348" /> asampajānakammaṃ evaṃ veditabbaṃ – daharadārakā ‘‘mātāpitūhi kataṃ karomā’’ti cetiyaṃ vandanti, pupphapūjaṃ karonti, bhikkhusaṅghaṃ vandanti, tesaṃ kusalanti ajānantānampi taṃ kusalameva hoti. Tathā migapakkhiādayo tiracchānā dhammaṃ suṇanti, saṅghaṃ vandanti, cetiyaṃ vandanti, tesaṃ jānantānampi ajānantānampi taṃ kusalameva hoti. Daharadārakā pana mātāpitaro hatthapādehi paharanti, bhikkhūnaṃ talasattikaṃ uggiranti, daṇḍaṃ khipanti, akkosanti <pb ed="V" n="2.0346" />. Gāviyo bhikkhusaṅghaṃ anubandhanti, sunakhā anubandhanti, ḍaṃsanti, sīhabyagghādayo anubandhanti, jīvitā voropenti. Tesaṃ jānantānampi ajānantānampi akusalakammaṃ hotīti veditabbaṃ.</p>

<p rend="bodytext">Idāni tīsupi dvāresu āyūhanacetanā samodhānetabbā. Seyyathidaṃ – kāyadvāre sayaṃkatamūlikā vīsati cetanā, āṇattimūlikā vīsati, sampajānamūlikā vīsati, asampajānamūlikā vīsatīti asīti cetanā honti, tathā vacīdvāre. Manodvāre <pb ed="P" n="3.0146" /> pana ekekasmimpi vikappe ekūnatiṃsa katvā satañca soḷasa ca honti. Iti sabbāpi tīsu dvāresu dve satāni chasattati ca cetanā. Tā sabbāpi saṅkhārakkhandhoteva saṅkhaṃ gacchanti, taṃsampayutto vedayitākāro vedanākkhandho, sañjānanākāro saññākkhandho, cittaṃ viññāṇakkhandho, kāyo upādārūpaṃ, tassa paccayā catasso dhātuyo cattāri bhūtānīti ime pañcakkhandhā dukkhasaccaṃ nāma.</p>

<p rend="bodytext"><hi rend="bold">Imesu, bhikkhave, dhammesu avijjā anupatitā</hi>ti imesu vuttappabhedesu cetanādhammesu avijjā sahajātavasena ca upanissayavasena ca anupatitā. Evaṃ vaṭṭañceva vaṭṭamūlikā ca avijjā dassitā hoti.</p>

<p rend="bodytext">Ettāvatā vipassanaṃ vaḍḍhetvā arahattaṃ pattassa khīṇāsavassa idāni thutiṃ karonto <hi rend="bold">avijjāyatveva asesavirāganirodhā</hi>tiādimāha. Tattha <hi rend="bold">asesavirāganirodhā</hi>ti asesavirāgena ceva asesanirodhena ca. <hi rend="bold">So kāyo na hotī</hi>ti khīṇāsavassa kāyena karaṇakammaṃ paññāyati, cetiyaṅgaṇasammajjanaṃ bodhiyaṅgaṇasammajjanaṃ abhikkamanaṃ paṭikkamanaṃ vattānuvattakaraṇanti evamādi. Kāyadvāre panassa vīsati cetanā avipākadhammataṃ <pb ed="M" n="2.0349" /> āpajjanti. Tena vuttaṃ – ‘‘so kāyo na hoti, yaṃ paccayāssa taṃ uppajjati ajjhattaṃ sukhadukkha’’nti. Kāyadvārappavattā hi cetanā idha kāyoti adhippetā. Sesadvayepi eseva nayo. <hi rend="bold">Khetta</hi>ntiādīnipi <pb ed="P" n="3.0147" /> kusalākusalakammasseva nāmāni. Tañhi vipākassa viruhanaṭṭhānaṭṭhena khettaṃ, patiṭṭhānaṭṭhena vatthu, kāraṇaṭṭhena āyatanaṃ, adhikaraṇaṭṭhena adhikaraṇanti vuccati.</p>

<p rend="bodytext">Iti satthā ettakena ṭhānena tīhi dvārehi āyūhitakammaṃ dassetvā idāni tassa kammassa <pb ed="V" n="2.0347" /> vipaccanaṭṭhānaṃ dassetuṃ <hi rend="bold">cattārome bhikkhave</hi>tiādimāha. Tattha <hi rend="bold">attabhāvappaṭilābhā</hi>ti paṭiladdhaattabhāvā. <hi rend="bold">Attasañcetanā kamatī</hi>ti attanā pakappitacetanā vahati pavattati.</p>

<p rend="bodytext"><hi rend="bold">Attasañcetanāhetu tesaṃ sattānaṃ tamhā kāyā cuti hotī</hi>tiādīsu khiḍḍāpadosikā devā <hi rend="bold">attasañcetanāhetu</hi> cavanti. Tesañhi nandanavanacittalatāvanaphārusakavanādīsu dibbaratisamappitānaṃ kīḷantānaṃ pānabhojane sati sammussati, te āhārupacchedena ātape khittamālā viya milāyanti. Manopadosikā devā <hi rend="bold">parasañcetanāhetu</hi> cavanti, ete cātumahārājikā devā. Tesu kira eko devaputto ‘‘nakkhattaṃ kīḷissāmī’’ti saparivāro rathena vīthiṃ paṭipajjati. Athañño nikkhamanto taṃ purato gacchantaṃ disvā ‘‘kiṃ, bho, ayaṃ kapaṇo adiṭṭhapubbaṃ viya etaṃ disvā pītiyā uddhumāto viya gajjamāno viya ca gacchatī’’ti kujjhati. Purato gacchantopi nivattitvā taṃ kuddhaṃ disvā kuddhā nāma suvijānā hontīti kuddhabhāvamassa ñatvā ‘‘tvaṃ kuddho <pb ed="P" n="3.0148" /> mayhaṃ kiṃ karissasi, ayaṃ sampatti mayā dānasīlādīnaṃ vasena laddhā, na tuyhaṃ vasenā’’ti paṭikujjhati. Ekasmiñhi kuddhe itaro akuddho rakkhati, ubhosu pana kuddhesu ekassa kodho itarassa paccayo hoti, tassapi kodho itarassa paccayo hotīti ubho kandantānaṃyeva orodhānaṃ cavanti. Manussā <hi rend="bold">attasañcetanā ca parasañcetanā ca hetu</hi> cavanti, attasañcetanāya ca parasañcetanāya ca hetubhūtāya cavantīti attho. Manussā hi kujjhitvā attanāva attānaṃ hatthehipi daṇḍehipi paharanti, rajjubandhanādīhipi bandhanti, asināpi sīsaṃ chindanti, visampi khādanti, papātepi patanti, udakampi pavisanti, aggimpi pavisanti, parepi daṇḍena vā satthane vā paharitvā mārenti. Evaṃ tesu attasañcetanāpi parasañcetanāpi kamati.</p>

<p rend="bodytext"><hi rend="bold">Katame</hi><pb ed="M" n="2.0350" /><hi rend="bold">tena devā daṭṭhabbā</hi>ti katame nāma te devā daṭṭhabbāti attho. Tena vā attabhāvena katame devā daṭṭhabbātipi attho. Kasmā pana thero imaṃ pañhaṃ pucchati, kiṃ attanā kathetuṃ nappahotīti? Pahoti, idaṃ pana padaṃ attano sabhāvena buddhavisayaṃ pañhanti thero na kathesi. <hi rend="bold">Tena daṭṭhabbā</hi>ti tena attabhāvena daṭṭhabbā. Ayaṃ pana pañho heṭṭhā kāmāvacarepi rūpāvacarepi labbhati, bhavaggena pana paricchinditvā kathito nippadesena kathito hotīti bhagavatā evaṃ kathito.</p>

<p rend="bodytext"><hi rend="bold">Āgantāro</hi><pb ed="V" n="2.0348" /><hi rend="bold">itthatta</hi>nti itthabhāvaṃ kāmāvacarapañcakkhandhabhāvameva <pb ed="P" n="3.0149" /> āgantāro, neva tatrūpapattikā na uparūpapattikā honti. <hi rend="bold">Anāgantāro itthatta</hi>nti imaṃ khandhapañcakaṃ anāgantāro, heṭṭhūpapattikā na honti, tatrūpapattikā vā uparūpapattikā vā tattheva vā parinibbāyino hontīti attho. Ettha ca heṭṭhimabhave nibbattānaṃ vasena uparūpapattikā veditabbā. Bhavagge panetaṃ natthi. Sesaṃ sabbattha uttānamevāti.</p>

<p rend="title">2. Vibhattisuttavaṇṇanā</p>

<p rend="bodytext" n="172"><hi rend="paranum">172</hi><hi rend="dot">.</hi> Dutiye <hi rend="bold">atthapaṭisambhidā</hi>ti pañcasu atthesu pabhedagataṃ ñāṇaṃ. <hi rend="bold">Odhiso</hi>ti kāraṇaso. <hi rend="bold">Byañjanaso</hi>ti akkharaso. <hi rend="bold">Anekapariyāyenā</hi>ti anekehi kāraṇehi. <hi rend="bold">Ācikkhāmī</hi>ti kathemi. <hi rend="bold">Desemī</hi>ti pākaṭaṃ katvā kathemi. <hi rend="bold">Paññāpemī</hi>ti jānāpemi. <hi rend="bold">Paṭṭhapemī</hi>ti paṭṭhapetvā pavattetvā kathemi. <hi rend="bold">Vivarāmī</hi>ti vivaṭaṃ katvā kathemi. <hi rend="bold">Vibhajāmī</hi>ti vibhajitvā kathemi. <hi rend="bold">Uttānīkaromī</hi>ti gambhīraṃ uttānakaṃ katvā kathemi. <hi rend="bold">So maṃ pañhenā</hi>ti so maṃ pañhena upagacchatu. <hi rend="bold">Ahaṃ veyyākaraṇenā</hi>ti ahamassa pañhakathanena cittaṃ ārādhessāmi. <hi rend="bold">Yo no dhammānaṃ sukusalo</hi>ti yo amhākaṃ adhigatadhammānaṃ <pb ed="P" n="3.0150" /> sukusalo satthā, so esa sammukhībhūto. Yadi mayā atthapaṭisambhidā na sacchikatā, ‘‘sacchikarohi tāva sāriputtā’’ti vatvā maṃ paṭibāhissatīti satthu purato nisinnakova sīhanādaṃ nadati. Iminā upāyena sabbattha attho veditabbo. Imāsu ca pana paṭisambhidāsu tisso paṭisambhidā lokiyā, atthapaṭisambhidā lokiyalokuttarāti.</p>

<p rend="title">3. Mahākoṭṭhikasuttavaṇṇanā</p>

<p rend="bodytext" n="173"><hi rend="paranum">173</hi><hi rend="dot">.</hi> Tatiye <pb ed="M" n="2.0351" /><hi rend="bold">phassāyatanāna</hi>nti phassākarānaṃ, phassassa uppattiṭṭhānānanti attho. <hi rend="bold">Atthaññaṃ kiñcī</hi>ti etesu asesato niruddhesu tato paraṃ koci appamattakopi kileso atthīti pucchati. <hi rend="bold">Natthaññaṃ kiñcī</hi>ti idhāpi ‘‘appamattakopi kileso natthī’’ti pucchati. Sesadvayepi eseva nayo. Ime pana cattāropi pañhe sassatucchedaekaccasassataamarāvikkhepavasena pucchati. Tenassa thero pucchitapucchitaṃ paṭibāhanto <hi rend="bold">mā heva</hi>nti āha. Ettha <hi rend="bold">hi</hi>iti nipātamattaṃ, evaṃ mā bhaṇīti attho. Attūpaladdhivaseneva ‘‘atthaññaṃ kiñci añño <pb ed="V" n="2.0349" /> koci attā nāma atthī’’ti sassatādiākārena pucchati. Kiṃ panesa attūpaladdhikoti? Na attūpaladdhiko. Evaṃladdhiko pana tattheko bhikkhu nisinno, so pucchituṃ na sakkoti. Tassa laddhiṃ vissajjāpanatthaṃ evaṃ pucchati. Yepi ca anāgate evaṃladdhikā bhavissanti, tesaṃ ‘‘buddhakālepeso pañho mahāsāvakehi vissajjito’’ti vacanokāsupacchedanatthaṃ pucchatiyeva.</p>

<p rend="bodytext"><hi rend="bold">Appapañcaṃ</hi><pb ed="P" n="3.0151" /><hi rend="bold">papañcetī</hi>ti na papañcetabbaṭṭhāne papañcaṃ karoti, anācaritabbaṃ maggaṃ carati. <hi rend="bold">Tāvatā papañcassa gatī</hi>ti yattakā channaṃ phassāyatanānaṃ gati, tattakāva taṇhādiṭṭhimānappabhedassa papañcassa gati. <hi rend="bold">Channaṃ, āvuso, phassāyatanānaṃ asesavirāganirodhā papañcanirodho papañcavūpasamo</hi>ti etesu chasu āyatanesu sabbaso niruddhesu papañcāpi niruddhāva honti, vūpasantāva hontīti attho. Āruppe pana puthujjanadevatānaṃ kiñcāpi pañca phassāyatanāni niruddhāni, chaṭṭhassa pana aniruddhattā tayopi papañcā appahīnāva. Apica pañcavokārabhavavaseneva pañho kathitoti. Catutthe imināva nayena attho veditabbo.</p>

<p rend="title">5. Upavāṇasuttavaṇṇanā</p>

<p rend="bodytext" n="175-176"><hi rend="paranum">175-176</hi><hi rend="dot">.</hi> Pañcame <hi rend="bold">vijjāyantakaro hotī</hi>ti vijjāya vaṭṭadukkhassa antakaro hoti, sakalaṃ vaṭṭadukkhaṃ paricchinnaṃ parivaṭumaṃ katvā tiṭṭhatīti. Sesapadesupi eseva nayo. <hi rend="bold">Saupādāno</hi>ti sagahaṇova hutvā. <hi rend="bold">Antakaro abhavissā</hi>ti vaṭṭadukkhassa antaṃ katvā ṭhito abhavissa. <hi rend="bold">Caraṇasampanno</hi>ti pannarasadhammabhedena caraṇena samannāgato. <hi rend="bold">Yathābhūtaṃ jānaṃ</hi><pb ed="M" n="2.0352" /><hi rend="bold">passaṃ antakaro hotī</hi>ti yathāsabhāvaṃ maggapaññāya jānitvā passitvā vaṭṭadukkhassa antaṃ katvā ṭhito nāma hotīti arahattanikūṭena pañhaṃ niṭṭhapesi. Chaṭṭhaṃ heṭṭhā ekakanipātavaṇṇanāyaṃ vuttanayeneva veditabbaṃ.</p>

<p rend="title">7. Rāhulasuttavaṇṇanā</p>

<p rend="bodytext" n="177"><hi rend="paranum">177</hi><hi rend="dot">.</hi> Sattame <pb ed="P" n="3.0152" /><hi rend="bold">ajjhattikā</hi>ti kesādīsu vīsatiyā koṭṭhāsesu thaddhākāralakkhaṇā pathavīdhātu. <hi rend="bold">Bāhirā</hi>ti bahiddhā anindriyabaddhesu pāsāṇapabbatādīsu thaddhākāralakkhaṇā pathavīdhātu <pb ed="V" n="2.0350" />. Imināva nayena sesāpi dhātuyo veditabbā. <hi rend="bold">Netaṃ mama, nesohamasmi, na meso attā</hi>ti idaṃ tayaṃ taṇhāmānadiṭṭhiggāhapaṭikkhepavasena vuttaṃ. <hi rend="bold">Sammappaññāya daṭṭhabba</hi>nti hetunā kāraṇena maggapaññāya passitabbaṃ. <hi rend="bold">Disvā</hi>ti sahavipassanāya maggapaññāya passitvā. <hi rend="bold">Acchecchi taṇha</hi>nti maggavajjhataṇhaṃ samūlakaṃ chindi. <hi rend="bold">Vivattayi saṃyojana</hi>nti dasavidhampi saṃyojanaṃ vivattayi ubbattetvā pajahi. <hi rend="bold">Sammā mānābhisamayā</hi>ti hetunā kāraṇena navavidhassa mānassa pahānābhisamayā. <hi rend="bold">Antamakāsi dukkhassā</hi>ti vaṭṭadukkhaṃ paricchinnaṃ parivaṭumaṃ akāsi, katvā ṭhitoti attho. Iti satthārā saṃyuttamahānikāye rāhulovāde (saṃ. ni. 3.91 ādayo) vipassanā kathitā, cūḷarāhulovādepi (ma. ni. 3.416 ādayo) vipassanā kathitā, ambalaṭṭhikarāhulovāde (ma. ni. 2.107 ādayo) daharasseva sato musāvādā veramaṇī kathitā, mahārāhulovāde (ma. ni. 2.113 ādayo) vipassanā kathitā. Imasmiṃ aṅguttaramahānikāye ayaṃ catukoṭikasuññatā nāma kathitāti.</p>

<p rend="title">8. Jambālīsuttavaṇṇanā</p>

<p rend="bodytext" n="178"><hi rend="paranum">178</hi><hi rend="dot">.</hi> Aṭṭhame <pb ed="P" n="3.0153" /><hi rend="bold">santaṃ cetovimutti</hi>nti aṭṭhannaṃ samāpattīnaṃ aññataraṃ samāpattiṃ. <hi rend="bold">Sakkāyanirodha</hi>nti tebhūmakavaṭṭasaṅkhātassa sakkāyassa nirodhaṃ, nibbānanti attho. <hi rend="bold">Na pakkhandatī</hi>ti ārammaṇavasena na pakkhandati. Sesapadesupi eseva nayo. <hi rend="bold">Na pāṭikaṅkho</hi>ti na pāṭikaṅkhitabbo. <hi rend="bold">Lepagatenā</hi>ti lepamakkhitena.</p>

<p rend="bodytext">Imasmiñca <pb ed="M" n="2.0353" /> panatthe nadīpāraṃ gantukāmapurisopammaṃ āharitabbaṃ – eko kira puriso caṇḍasotāya vāḷamacchākulāya nadiyā pāraṃ gantukāmo ‘‘orimaṃ tīraṃ sāsaṅkaṃ sappaṭibhayaṃ, pārimaṃ tīraṃ khemaṃ appaṭibhayaṃ, kiṃ nu kho katvā pāraṃ gamissāmī’’ti paṭipāṭiyā ṭhite aṭṭha kakudharukkhe disvā ‘‘sakkā imāya rukkhapaṭipāṭiyā gantu’’nti manasikatvā ‘‘kakudharukkhā nāma maṭṭhasākhā honti, sākhāya hatthā na saṇṭhaheyyu’’nti nigrodhapilakkharukkhādīnaṃ aññatarassa lākhāya hatthapāde makkhetvā dakkhiṇahatthena ekaṃ sākhaṃ gaṇhi. Hattho tattheva lagi. Puna vāmahatthena dakkhiṇapādena vāmapādenāti cattāropi hatthapādā tattheva lagiṃsu. So adhosiro lambamāno uparinadiyaṃ deve vuṭṭhe puṇṇāya nadiyā sote nimuggo kumbhīlādīnaṃ bhakkho ahosi.</p>

<p rend="bodytext">Tattha <pb ed="V" n="2.0351" /> nadīsotaṃ viya saṃsārasotaṃ daṭṭhabbaṃ, sotassa pāraṃ gantukāmapuriso viya yogāvacaro, orimatīraṃ viya sakkāyo, pārimatīraṃ viya nibbānaṃ, paṭipāṭiyā ṭhitā aṭṭha kakudharukkhā viya aṭṭha samāpattiyo, lepamakkhitena <pb ed="P" n="3.0154" /> hatthena sākhāgahaṇaṃ viya jhānavipassanānaṃ pāripanthike asodhetvā samāpattisamāpajjanaṃ, catūhi hatthapādehi sākhāya baddhassa olambanaṃ viya paṭhamajjhāne nikantiyā laggakālo, uparisote vuṭṭhi viya chasu dvāresu kilesānaṃ uppannakālo, nadiyā puṇṇāya sote nimuggassa kumbhīlādīnaṃ bhakkhabhūtakālo viya saṃsārasote nimuggassa catūsu apāyesu dukkhānubhavanakālo veditabbo.</p>

<p rend="bodytext"><hi rend="bold">Suddhena hatthenā</hi>ti sudhotena parisuddhahatthena. Imasmimpi atthe tādisameva opammaṃ kātabbaṃ – tatheva hi pāraṃ gantukāmo puriso ‘‘kakudharukkhā nāma maṭṭhasākhā, kiliṭṭhahatthena gaṇhantassa hattho parigaleyyā’’ti hatthapāde sudhote katvā ekaṃ sākhaṃ gaṇhitvā paṭhamaṃ rukkhaṃ āruḷho. Tato otaritvā dutiyaṃ…pe… tato otaritvā aṭṭhamaṃ, aṭṭhamarukkhato otaritvā pārimatīre khemantabhūmiṃ gato.</p>

<p rend="bodytext">Tattha ‘‘imehi rukkhehi pārimatīraṃ gamissāmī’’ti tassa purisassa cintitakālo viya yogino ‘‘aṭṭha samāpattiyo samāpajjitvā samāpattito <pb ed="M" n="2.0354" /> vuṭṭhāya arahattaṃ gamissāmī’’ti cintitakālo, suddhena hatthena sākhāgahaṇaṃ viya jhānavipassanānaṃ pāripanthikadhamme sodhetvā samāpattisamāpajjanaṃ. Tattha paṭhamarukkhārohaṇakālo viya paṭhamajjhānasamāpattikālo, paṭhamarukkhato oruyha dutiyaṃ <pb ed="P" n="3.0155" /> āruḷhakālo viya paṭhamajjhāne nikantiyā abaddhassa tato vuṭṭhāya dutiyajjhānasamāpannakālo…pe… sattamarukkhato oruyha aṭṭhamaṃ āruḷhakālo viya ākiñcaññāyatanasamāpattiyaṃ nikantiyā abaddhassa tato vuṭṭhāya nevasaññānāsaññāyatanasamāpannakālo. Aṭṭhamarukkhato oruyha pārimatīraṃ khemantabhūmiṃ gatakālo viya nevasaññānāsaññāyatane nikantiyā abaddhassa samāpattito vuṭṭhāya saṅkhāre sammasitvā arahattappattakālo veditabbo.</p>

<p rend="bodytext"><hi rend="bold">Avijjāppabhedaṃ manasi karotī</hi>ti aṭṭhasu ṭhānesu aññāṇabhūtāya gaṇabahalamahāavijjāya pabhedasaṅkhātaṃ arahattaṃ manasi karoti. <hi rend="bold">Na pakkhandatī</hi>ti ārammaṇavaseneva na pakkhandati. <hi rend="bold">Jambālī</hi>ti gāmato nikkhantassa mahāudakassa patiṭṭhānabhūto mahāāvāṭo. <hi rend="bold">Anekavassagaṇikā</hi>ti <pb ed="V" n="2.0352" /> gāmassa vā nagarassa vā uppannakāleyeva uppannattā anekāni vassagaṇāni uppannāya etissāti anekavassagaṇikā. <hi rend="bold">Āyamukhānī</hi>ti catasso pavisanakandarā. <hi rend="bold">Apāyamukhānī</hi>ti apavāhanacchiddāni. <hi rend="bold">Na āḷippabhedo pāṭikaṅkho</hi>ti na pāḷippabhedo pāṭikaṅkhitabbo. Na hi tato udakaṃ uṭṭhāya pāḷiṃ bhinditvā kacavaraṃ gahetvā mahāsamuddaṃ pāpuṇāti.</p>

<p rend="bodytext">Imassa panatthassa vibhāvanatthaṃ uyyānagavesakaopammaṃ āharitabbaṃ. Eko <pb ed="P" n="3.0156" /> kira nagaravāsiko kulaputto uyyānaṃ gavesanto nagarato nātidūre naccāsanne mahantaṃ jambāliṃ addasa. So ‘‘imasmiṃ ṭhāne ramaṇīyaṃ uyyānaṃ bhavissatī’’ti sallakkhetvā kuddālaṃ ādāya cattāripi kandarāni pidhāya apavāhanacchiddāni vivaritvā aṭṭhāsi. Devo na sammā vassi, avasesaudakaṃ apavāhanacchiddena parissavitvā gataṃ. Cammakhaṇḍapilotikādīni tattheva pūtikāni jātāni, pāṇakā saṇṭhitā, samantā anupagamanīyā jātā. Upagatānampi nāsāpuṭe pidhāya pakkamitabbaṃ hoti <pb ed="M" n="2.0355" />. So katipāhena āgantvā paṭikkamma ṭhito oloketvā ‘‘na sakkā upagantu’’nti pakkāmi.</p>

<p rend="bodytext">Tattha nagaravāsī kulaputto viya yogāvacaro daṭṭhabbo, uyyānaṃ gavesantena gāmadvāre jambāliyā diṭṭhakālo viya cātumahābhūtikakāyo, āyamukhānaṃ pihitakālo viya dhammassavanodakassa aladdhakālo, apāyamukhānaṃ vivaṭakālo viya chadvārikasaṃvarassa vissaṭṭhakālo, devassa sammā avuṭṭhakālo viya sappāyakammaṭṭhānassa aladdhakālo, avasesaudakassa apāyamukhehi parissavitvā gatakālo viya abbhantare guṇānaṃ parihīnakālo, udakassa uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ asamatthakālo viya arahattamaggena avijjāpāḷiṃ bhinditvā kilesarāsiṃ vidhamitvā nibbānaṃ sacchikātuṃ asamatthakālo, cammakhaṇḍapilotikādīnaṃ tattheva pūtibhāvo viya abbhantare rāgādikilesehi paripūritakālo, tassa āgantvā disvā <pb ed="P" n="3.0157" /> vippaṭisārino gatakālo viya vaṭṭasamaṅgipuggalassa vaṭṭe abhiratakālo veditabbo.</p>

<p rend="bodytext"><hi rend="bold">Āḷippabhedo pāṭikaṅkho</hi>ti pāḷippabhedo pāṭikaṅkhitabbo. Tato hi udakaṃ uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ sakkhissatīti attho.</p>

<p rend="bodytext">Idhāpi <pb ed="V" n="2.0353" /> tadeva opammaṃ āharitabbaṃ. Tattha āyamukhānaṃ vivaṭakālo viya sappāyadhammassavanassa laddhakālo, apāyamukhānaṃ pihitakālo viya chasu dvāresu saṃvarassa paccupaṭṭhitakālo, devassa sammā vuṭṭhakālo viya sappāyakammaṭṭhānassa laddhakālo, udakassa uṭṭhāya pāḷiṃ bhinditvā kacavaraṃ ādāya mahāsamuddaṃ pattakālo viya arahattamaggena avijjaṃ bhinditvā akusalarāsiṃ vidhamitvā arahattaṃ sacchikatakālo, āyamukhehi paviṭṭhena udakena sarassa paripuṇṇakālo viya abbhantare lokuttaradhammehi paripuṇṇakālo, samantato vatiṃ katvā rukkhe ropetvā uyyānamajjhe pāsādaṃ māpetvā nāṭakāni paccupaṭṭhapetvā subhojanaṃ bhuñjantassa nisinnakālo viya dhammapāsādaṃ āruyha <pb ed="M" n="2.0356" /> nibbānārammaṇaṃ phalasamāpattiṃ appetvā nisinnakālo veditabbo. Sesamettha uttānatthameva. Desanā pana lokiyalokuttaramissikā kathitāti.</p>

<p rend="title">9. Nibbānasuttavaṇṇanā</p>

<p rend="bodytext" n="179"><hi rend="paranum">179</hi><hi rend="dot">.</hi> Navame <hi rend="bold">hānabhāgiyā saññā</hi>tiādīsu ‘‘paṭhamassa jhānassa lābhiṃ kāmasahagatā saññāmanasikārā samudācaranti, hānabhāginī paññā’’ti (vibha. 799) abhidhamme vuttanayeneva attho veditabbo. <hi rend="bold">Yathābhūtaṃ</hi><pb ed="P" n="3.0158" /><hi rend="bold">nappajānantī</hi>ti yathāsabhāvato maggañāṇena na jānanti.</p>

<p rend="title">10. Mahāpadesasuttavaṇṇanā</p>

<p rend="bodytext" n="180"><hi rend="paranum">180</hi><hi rend="dot">.</hi> Dasame <hi rend="bold">bhoganagare viharatī</hi>ti parinibbānasamaye cārikaṃ caranto taṃ nagaraṃ patvā tattha viharati. <hi rend="bold">Ānandacetiye</hi>ti ānandayakkhassa bhavanaṭṭhāne patiṭṭhitavihāre. <hi rend="bold">Mahāpadese</hi>ti mahāokāse mahāapadese vā, buddhādayo mahante mahante apadisitvā vuttāni mahākāraṇānīti attho. <hi rend="bold">Neva abhinanditabba</hi>nti haṭṭhatuṭṭhehi sādhukāraṃ datvā pubbeva na sotabbaṃ. Evaṃ kate hi pacchā ‘‘idaṃ na sametī’’ti vuccamānopi ‘‘kiṃ pubbeva ayaṃ dhammo, idāni na dhammo’’ti vatvā laddhiṃ na vissajjeti. <hi rend="bold">Nappaṭikkositabba</hi>nti ‘‘kiṃ esa bālo vadatī’’ti evaṃ pubbeva na vattabbaṃ. Evaṃ vutte hi vattuṃ yuttampi na vakkhati. Tenāha – <hi rend="bold">anabhinanditvā appaṭikkositvā</hi>ti. <hi rend="bold">Padabyañjanānī</hi>ti padasaṅkhātāni byañjanāni. <hi rend="bold">Sādhukaṃ uggahetvā</hi>ti ‘‘imasmiṃ ṭhāne pāḷi vuttā, imasmiṃ ṭhāne attho vutto, imasmiṃ ṭhāne anusandhi kathitā <pb ed="V" n="2.0354" />, imasmiṃ ṭhāne pubbāparaṃ kathita’’nti suṭṭhu gahetvā. <hi rend="bold">Sutte otāretabbānī</hi>ti sutte otaritabbāni. <hi rend="bold">Vinaye sandassetabbānī</hi>ti vinaye saṃsandetabbāni.</p>

<p rend="bodytext">Ettha ca <hi rend="bold">sutta</hi>nti vinayo vutto. Yathāha – ‘‘kattha paṭikkhittaṃ, sāvatthiyaṃ suttavibhaṅge’’ti (cūḷava. 457) <hi rend="bold">vinayo</hi>ti khandhako. Yathāha – ‘‘vinayātisāre’’ti. Evaṃ vinayapiṭakampi na pariyādiyati. Ubhatovibhaṅgā pana <pb ed="P" n="3.0159" /> suttaṃ, khandhakaparivārā <pb ed="M" n="2.0357" /> vinayoti evaṃ vinayapiṭakaṃ pariyādiyati. Atha vā suttantapiṭakaṃ suttaṃ, vinayapiṭakaṃ vinayoti evaṃ dveyeva piṭakāni pariyādiyanti. Suttantābhidhammapiṭakāni vā suttaṃ, vinayapiṭakaṃ vinayoti evampi tīṇi piṭakāni na tāva pariyādiyanti. Asuttanāmakañhi buddhavacanaṃ nāma atthi. Seyyathidaṃ – jātakaṃ paṭisambhidā niddeso suttanipāto dhammapadaṃ udānaṃ itivuttakaṃ vimānavatthu petavatthu theragāthā therīgāthā apadānanti.</p>

<p rend="bodytext">Sudinnatthero pana ‘‘asuttanāmakaṃ buddhavacanaṃ natthī’’ti taṃ sabbaṃ paṭikkhipitvā ‘‘tīṇi piṭakāni suttaṃ, vinayo pana kāraṇa’’nti āha. Tato taṃ kāraṇaṃ dassento idaṃ suttamāhari –</p>

<p rend="indent">‘‘Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya, saṃyogāya saṃvattanti no visaṃyogāya, saupādānāya saṃvattanti no anupādānāya, mahicchatāya saṃvattanti no appicchatāya, asantuṭṭhiyā saṃvattanti no santuṭṭhiyā, kosajjāya saṃvattanti no vīriyārambhāya, saṅgaṇikāya saṃvattanti no pavivekāya, ācayāya saṃvattanti no apacayāya. Ekaṃsena, gotami, jāneyyāsi ‘neso dhammo neso vinayo netaṃ satthu sāsana’nti.</p>

<p rend="indent">‘‘Ye ca kho tvaṃ, gotami, dhamme jāneyyāsi, ime dhammā virāgāya saṃvattanti no sarāgāya, visaṃyogāya saṃvattanti no saṃyogāya. Anupādānāya saṃvattanti no saupādānāya, appicchatāya saṃvattanti no mahicchatāya, santuṭṭhiyā saṃvattanti no asantuṭṭhiyā, vīriyārambhāya saṃvattanti no kosajjāya, pavivekāya saṃvattanti no saṅgaṇikāya, apacayāya saṃvattanti no ācayāya. Ekaṃsena, gotami <pb ed="P" n="3.0160" />, jāneyyāsi ‘eso <pb ed="V" n="2.0355" /> dhammo eso vinayo etaṃ satthu sāsana’’’nti (cūḷava. 406; a. ni. 8.53).</p>

<p rend="bodytext">Tasmā <hi rend="bold">sutte</hi>ti tepiṭakabuddhavacane otāretabbāni. <hi rend="bold">Vinaye</hi>ti etasmiṃ rāgādivinayakāraṇe saṃsandetabbānīti ayamettha attho. <hi rend="bold">Na ceva sutte otarantī</hi>ti suttapaṭipāṭiyā katthaci anāgantvā challiṃ uṭṭhapetvā <pb ed="M" n="2.0358" /> guḷhavessantara-guḷhaummagga-guḷhavinayavedallapiṭakānaṃ aññatarato āgatāni paññāyantīti attho. Evaṃ āgatāni hi rāgādivinaye ca apaññāyamānāni chaḍḍetabbāni honti. Tena vuttaṃ – ‘‘iti hidaṃ, bhikkhave, chaḍḍeyyāthā’’ti. Etenupāyena sabbattha attho veditabbo. <hi rend="bold">Idaṃ, bhikkhave, catutthaṃ mahāpadesaṃ dhāreyyāthā</hi>ti imaṃ, bhikkhave, catutthaṃ dhammassa patiṭṭhānokāsaṃ dhāreyyāthāti.</p>

<p rend="centre">Sañcetaniyavaggo tatiyo.</p>

<p rend="chapter">(19) 4. Brāhmaṇavaggo</p>

<p rend="title">1. Yodhājīvasuttavaṇṇanā</p>

<p rend="bodytext" n="181"><hi rend="paranum">181</hi><hi rend="dot">.</hi> Catutthassa <pb ed="V" n="2.0356" /> paṭhame <hi rend="bold">ṭhānakusalo</hi>ti yena ṭhānena ṭhito avirādhetvā vijjhituṃ sakkoti, tasmiṃ ṭhāne kusalo. Sesaṃ heṭṭhā vuttanayeneva veditabbaṃ.</p>

<p rend="title">2. Pāṭibhogasuttavaṇṇanā</p>

<p rend="bodytext" n="182"><hi rend="paranum">182</hi><hi rend="dot">.</hi> Dutiye <hi rend="bold">natthi koci pāṭibhogo</hi>ti ahaṃ te pāṭibhogoti evaṃ pāṭibhogo bhavituṃ samattho nāma natthi. <hi rend="bold">Jarādhamma</hi>nti jarāsabhāvaṃ. Esa nayo sabbattha.</p>

<p rend="title">3. Sutasuttavaṇṇanā</p>

<p rend="bodytext" n="183"><hi rend="paranum">183</hi><hi rend="dot">.</hi> Tatiye <pb ed="P" n="3.0161" /><hi rend="bold">natthi tato doso</hi>ti tasmiṃ doso nāma natthīti attho.</p>

<p rend="title">4. Abhayasuttavaṇṇanā</p>

<p rend="bodytext" n="184"><hi rend="paranum">184</hi><hi rend="dot">.</hi> Catutthe kicchājīvitakāraṇaṭṭhena rogova <hi rend="bold">rogātaṅko</hi> nāma. <hi rend="bold">Phuṭṭhassā</hi>ti tena rogātaṅkena samannāgatassa. <hi rend="bold">Urattāḷiṃ kandatī</hi>ti uraṃ tāḷetvā rodati. <hi rend="bold">Akatakalyāṇo</hi>tiādīsu kalyāṇaṃ vuccati puññakammaṃ <pb ed="M" n="2.0359" />, taṃ akataṃ etenāti akatakalyāṇo. Sesapadesupi eseva nayo. Puññakammameva hi kosallasambhūtattā <hi rend="bold">kusalaṃ,</hi> bhītassa parittāyakattā <hi rend="bold">bhīruttāṇa</hi>nti vuccati. <hi rend="bold">Katapāpo</hi>tiādīsu pāpaṃ vuccati lāmakaṃ akusalakammaṃ. <hi rend="bold">Ludda</hi>nti kakkhaḷakammaṃ. <hi rend="bold">Kibbisa</hi>nti samalaṃ aparisuddhakammaṃ. <hi rend="bold">Kaṅkhī hotī</hi>ti buddhadhammasaṅghaguṇesu ceva sikkhāya ca pubbante ca aparante ca pubbantāparante ca paṭiccasamuppāde cāti aṭṭhasu ṭhānesu kaṅkhāya samannāgato <pb ed="V" n="2.0357" /> hoti. <hi rend="bold">Vicikicchī</hi>ti vicikicchāya samannāgato sāsanasaddhamme na niṭṭhaṃ gato, uggahaparipucchāvasena niṭṭhaṃ gantuṃ na sakkoti. Iminā nayena sabbattha attho veditabbo.</p>

<p rend="title">5. Brāhmaṇasaccasuttavaṇṇanā</p>

<p rend="bodytext" n="185"><hi rend="paranum">185</hi><hi rend="dot">.</hi> Pañcame <hi rend="bold">brāhmaṇasaccānī</hi>ti brāhmaṇānaṃ saccāni tathāni. <hi rend="bold">So tena na samaṇoti maññatī</hi>ti so khīṇāsavo tena saccena ‘‘ahaṃ samaṇo’’ti taṇhāmānadiṭṭhīhi na maññati. Sesapadesupi eseva nayo. <hi rend="bold">Yadeva tattha saccaṃ, tadabhiññāyā</hi>ti yaṃ tattha ‘‘sabbe pāṇā <pb ed="P" n="3.0162" /> avajjhā’’ti paṭipattiyā saccaṃ tathaṃ aviparītaṃ. Iminā vacīsaccaṃ abbhantaraṃ katvā paramatthasaccaṃ nibbānaṃ dasseti. <hi rend="bold">Tadabhiññāyā</hi>ti taṃ ubhayampi abhivisiṭṭhāya paññāya jānitvā. <hi rend="bold">Anuddayāya anukampāya paṭipanno hotī</hi>ti anuddayatthāya ca anukampatthāya ca yā paṭipadā, taṃ paṭipanno hoti, pūretvā ṭhitoti attho. Sesapaṭipadāsupi eseva nayo.</p>

<p rend="bodytext"><hi rend="bold">Sabbe kāmā</hi>ti sabbe vatthukāmakilesakāmā. <hi rend="bold">Iti vadaṃ brāhmaṇo saccamāhā</hi>ti evampi vadanto khīṇāsavabrāhmaṇo saccameva āha. <hi rend="bold">Sabbe bhavā</hi>ti kāmabhavādayo tayopi. <hi rend="bold">Nāhaṃ kvacanī</hi>ti ettha pana catukkoṭikasuññatā kathitā. Ayañhi ‘‘nāhaṃ kvacanī’’ti kvaci attānaṃ na passati, <hi rend="bold">kassaci kiñcanatasmi</hi>nti attano attānaṃ kassaci parassa kiñcanabhāve upanetabbaṃ na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne vā parikkhāraṃ maññitvā upanetabbaṃ na passatīti attho. <hi rend="bold">Na ca mama kvacanī</hi>ti ettha mamasaddaṃ tāva ṭhapetvā ‘‘na ca kvacani parassa ca attānaṃ kvaci na passatī’’ti ayamattho. Idāni ‘‘mamasaddaṃ āharitvā <pb ed="M" n="2.0360" /> mama kismiñci kiñcanaṃ natthī’’ti so parassa attā mama kismiñci kiñcanabhāve atthīti na passati, attano bhātiṭṭhāne bhātaraṃ, sahāyaṭṭhāne <pb ed="P" n="3.0163" /> sahāyaṃ, parikkhāraṭṭhāne vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve upanetabbaṃ passati, na parassa attānaṃ passati, na parassa attānaṃ attano kiñcanabhāve upanetabbaṃ passatīti. <hi rend="bold">Iti vadaṃ brāhmaṇo</hi>ti evaṃ catukkoṭikaṃ suññataṃ vadantopi khīṇāsavabrāhmaṇo tassā paṭipadāya sammā paṭividdhattā saccameva āha, na musāti sabbesupi vāresu maññanānaṃ pahīnattāyeva na maññatīti ca attho veditabbo. <hi rend="bold">Ākiñcaññaṃyeva</hi><pb ed="V" n="2.0358" /><hi rend="bold">paṭipada</hi>nti kiñcanabhāvavirahitaṃ nippalibodhaṃ niggahaṇameva paṭipadaṃ paṭipanno hoti pūretvā ṭhito.</p>

<p rend="bodytext"><hi rend="bold">Imāni kho paribbājakā cattāri brāhmaṇasaccāni mayā sayaṃ abhiññā sacchikatvā paveditānī</hi>ti yāni tumhe bhovādibrāhmaṇānaṃ saccāni vadetha, tehi aññāni mayā imāni bāhitapāpabrāhmaṇassa cattāri saccāni catūhi maggehi soḷasavidhena kiccena jānitvā paccakkhaṃ katvā paveditāni desitāni jotitānīti attho. Iti imasmiṃ sutte catūsupi ṭhānesu khīṇāsavassa vacīsaccameva kathitanti.</p>

<p rend="title">6. Ummaggasuttavaṇṇanā</p>

<p rend="bodytext" n="186"><hi rend="paranum">186</hi><hi rend="dot">.</hi> Chaṭṭhe <hi rend="bold">parikassatī</hi>ti ākaḍḍhiyati. <hi rend="bold">Ummaggo</hi>ti ummujjanaṃ, paññāgamananti attho. Paññā eva vā ummujjanaṭṭhena ummaggoti vuccati. Sāva paṭibhānaṭṭhena <hi rend="bold">paṭibhānaṃ. Cittassa</hi><pb ed="P" n="3.0164" /><hi rend="bold">uppannassa vasaṃ gacchatī</hi>ti ye cittassa vasaṃ gacchanti, tesaṃyevettha gahaṇaṃ veditabbaṃ.<hi rend="bold"> Atthamaññāya dhammamaññāyā</hi>ti atthañca pāḷiñca jānitvā. <hi rend="bold">Dhammānudhammappaṭipanno hotī</hi>ti lokuttaradhammassa anucchavikadhammaṃ saha sīlena pubbabhāgappaṭipadaṃ paṭipanno hoti. <hi rend="bold">Nibbedhikapañño</hi>ti nibbijjhanakapañño. <hi rend="bold">Idaṃ dukkha</hi>nti ṭhapetvā taṇhaṃ sesaṃ tebhūmakakkhandhapañcakaṃ dukkhanti sutaṃ hoti. <hi rend="bold">Paññāyā</hi>ti maggapaññāya. <hi rend="bold">Ayaṃ dukkhasamudayo</hi>ti vaṭṭamūlakataṇhā tassa dukkhassa samudayoti sutaṃ <pb ed="M" n="2.0361" /> hoti. Iminā upāyena sesadvayepi attho veditabbo. Catutthapañhavissajjanena arahattaphalaṃ kathitanti veditabbaṃ.</p>

<p rend="title">7. Vassakārasuttavaṇṇanā</p>

<p rend="bodytext" n="187"><hi rend="paranum">187</hi><hi rend="dot">.</hi> Sattame <hi rend="bold">todeyyassā</hi>ti tudigāmavāsikassa. <hi rend="bold">Parisatī</hi>ti sannipatitāya parisāya. <hi rend="bold">Parūpārambhaṃ vattentī</hi>ti paragarahaṃ pavattenti kathenti. <hi rend="bold">Bālo ayaṃ rājā</hi>tiādi yaṃ te upārambhaṃ vattenti, tassa dassanatthaṃ vuttaṃ. <hi rend="bold">Samaṇe rāmaputte</hi>ti udake rāmaputte. <hi rend="bold">Abhippasanno</hi>ti atikkamma pasanno. <hi rend="bold">Paramanipaccakāra</hi>nti uttamanipātakiriyaṃ nīcavuttiṃ. <hi rend="bold">Parihārakā</hi>ti paricārakā. <hi rend="bold">Yamako</hi>tiādīni <pb ed="P" n="3.0165" /> tesaṃ nāmāni. Tesu hi eko yamako nāma, eko moggallo nāma, eko uggo <pb ed="V" n="2.0359" /> nāma, eko nāvindakī nāma, eko gandhabbo nāma, eko aggivesso nāma. <hi rend="bold">Tyāssuda</hi>nti ettha <hi rend="bold">assuda</hi>nti nipātamattaṃ, te attano parisati nisinneti attho. <hi rend="bold">Iminā nayena netī</hi>ti iminā kāraṇena anuneti jānāpeti. <hi rend="bold">Karaṇīyādhikaraṇīyesū</hi>ti paṇḍitehi kattabbakiccesu ca atirekakattabbakiccesu ca. <hi rend="bold">Vacanīyādhivacanīyesū</hi>ti vattabbesu ca atirekavattabbesu ca. <hi rend="bold">Alamatthadasatarehī</hi>ti ettha atthe passituṃ samatthā alamatthadasā, te atisitvā ṭhitā alamatthadasatarā, tehi alamatthadasatarehi. <hi rend="bold">Alamatthadasataro</hi>ti alamatthadasatāya uttaritaro, chekehi chekataro paṇḍitehi paṇḍitataroti pucchanto evamāha. Athassa te paṭipucchantā <hi rend="bold">evaṃ bho</hi>tiādimāhaṃsu. Iti brāhmaṇo attano sappurisatāya taṃ eḷeyyarājānampi tassa parivārikepi udakampi rāmaputtaṃ pasaṃsi. Andho viya hi asappuriso, cakkhumā viya sappuriso. Yathā andho neva anandhaṃ na andhaṃ passati, evaṃ asappuriso neva sappurisaṃ na asappurisaṃ jānāti. Yathā cakkhumā andhampi anandhampi passati, evaṃ sappuriso sappurisampi asappurisampi jānāti. Todeyyopi sappurisatāya <pb ed="P" n="3.0166" /> asappurise aññāsīti imamatthavasaṃ paṭicca tuṭṭhamānaso brāhmaṇo <hi rend="bold">acchariyaṃ bho, gotamā</hi>tiādīni vatvā tathāgatassa bhāsitaṃ anumoditvā pakkāmi.</p>

<p rend="title">8. Upakasuttavaṇṇanā</p>

<p rend="bodytext" n="188"><hi rend="paranum">188</hi><hi rend="dot">.</hi> Aṭṭhame <pb ed="M" n="2.0362" /><hi rend="bold">upako</hi>ti tassa nāmaṃ. <hi rend="bold">Maṇḍikāputto</hi>ti maṇḍikāya putto. <hi rend="bold">Upasaṅkamī</hi>ti so kira devadattassa upaṭṭhāko, ‘‘kiṃ nu kho satthā mayi attano santikaṃ upagate vaṇṇaṃ kathessati, udāhu avaṇṇa’’nti pariggaṇhanatthaṃ upasaṅkami. ‘‘Nerayiko devadatto kappaṭṭho atekiccho’’ti (cūḷava. 348) vacanaṃ sutvā satthāraṃ ghaṭṭetukāmo upasaṅkamītipi vadanti. <hi rend="bold">Parūpārambhaṃ vattetī</hi>ti paragarahaṃ katheti. <hi rend="bold">Sabbo so na upapādetī</hi>ti sabbopi so kusaladhammaṃ na uppādeti, attano vā vacanaṃ upapādetuṃ anucchavikaṃ kātuṃ na sakkoti. <hi rend="bold">Anupapādento gārayho hotī</hi>ti kusalaṃ dhammaṃ uppādetuṃ asakkonto attano ca vacanaṃ upapannaṃ anucchavikaṃ kātuṃ asakkonto gārayho hoti. <hi rend="bold">Upavajjo</hi>ti upavaditabbo ca hoti, vajjena vā upeto hoti, sadoso hotīti attho.</p>

<p rend="bodytext">Atha bhagavā tassa vādaṃ gahetvā tasseva gīvāya paṭimuñcanto <hi rend="bold">parūpārambha</hi>ntiādimāha. <hi rend="bold">Ummujjamānakaṃyevā</hi>ti <pb ed="V" n="2.0360" /> udakato sīsaṃ ukkhipantaṃyeva. <hi rend="bold">Tattha aparimāṇā padā</hi>tiādīsu tasmiṃ akusalanti paññāpane padānipi akkharānipi dhammadesanāpi aparimāṇāyeva. <hi rend="bold">Itipidaṃ</hi><pb ed="P" n="3.0167" /><hi rend="bold">akusala</hi>nti idampi akusalaṃ idampi akusalaṃ imināpi kāraṇena imināpi kāraṇena akusalanti evaṃ akusalapaññattiyaṃ āgatānipi aparimāṇāni. Athāpi aññenākārena tathāgato taṃ dhammaṃ deseyya, evampissa desanā aparimāṇā bhaveyya. Yathāha – ‘‘apariyādinnāvassa tathāgatassa dhammadesanā, apariyādinnaṃ dhammapadabyañjana’’nti (ma. ni. 1.161). Iminā upāyena sabbavāresu attho veditabbo. <hi rend="bold">Yāva dhaṃsī vatāya</hi>nti yāva guṇadhaṃsī vata ayaṃ. <hi rend="bold">Loṇakāradārako</hi>ti loṇakāragāmadārako. <hi rend="bold">Yatra hi nāmā</hi>ti yo hi nāma. <hi rend="bold">Āsādetabbaṃ maññissatī</hi>ti ghaṭṭetabbaṃ maññissati. <hi rend="bold">Apehī</hi>ti apagaccha, mā me purato aṭṭhāsi. Evañca pana vatvā gīvāya gaṇhāpetvā nikkaḍḍhāpesiyevāti.</p>

<p rend="title">9. Sacchikaraṇīyasuttavaṇṇanā</p>

<p rend="bodytext" n="189"><hi rend="paranum">189</hi><hi rend="dot">.</hi> Navame <pb ed="M" n="2.0363" /><hi rend="bold">kāyenā</hi>ti nāmakāyena. <hi rend="bold">Sacchikaraṇīyā</hi>ti paccakkhaṃ kātabbā. <hi rend="bold">Satiyā</hi>ti pubbenivāsānussatiyā. <hi rend="bold">Cakkhunā</hi>ti dibbacakkhunā. <hi rend="bold">Paññāyā</hi>ti jhānapaññāya vipassanāpaññā sacchikātabbā, vipassanāpaññāya maggapaññā, maggapaññāya phalapaññā, phalapaññāya paccavekkhaṇapaññā sacchikātabbā, pattabbāti attho. Āsavānaṃ khayasaṅkhātaṃ pana arahattaṃ <pb ed="P" n="3.0168" /> paccavekkhaṇavasena paccavekkhaṇapaññāya sacchikaraṇīyaṃ nāmāti.</p>

<p rend="title">10. Uposathasuttavaṇṇanā</p>

<p rend="bodytext" n="190"><hi rend="paranum">190</hi><hi rend="dot">.</hi> Dasame <hi rend="bold">tuṇhībhūtaṃ tuṇhībhūta</hi>nti yato yato anuviloketi, tato tato tuṇhībhūtameva. <hi rend="bold">Bhikkhū āmantesī</hi>ti paṭipattisampanne bhikkhū pasannehi cakkhūhi anuviloketvā uppannadhammapāmojjo thometukāmatāya āmantesi. <hi rend="bold">Apalāpā</hi>ti palāparahitā. Itaraṃ tasseva vevacanaṃ. <hi rend="bold">Suddhā</hi>ti nimmalā. <hi rend="bold">Sāre patiṭṭhitā</hi>ti sīlādisāre patiṭṭhitā. <hi rend="bold">Ala</hi>nti yuttaṃ. <hi rend="bold">Yojanagaṇanānī</hi>ti ekaṃ yojanaṃ yojanameva, dasapi yojanāni yojanāneva. Tato uddhaṃ ‘‘yojanagaṇanānī’’ti vuccati. Idha pana yojanasatampi yojanasahassampi adhippetaṃ. <hi rend="bold">Puṭosenāpī</hi>ti puṭosaṃ vuccati pātheyyaṃ, pātheyyaṃ gahetvāpi upasaṅkamituṃ yuttamevāti attho. Puṭaṃsenātipi <pb ed="V" n="2.0361" /> pāṭho. Tassattho – puṭo aṃse assāti puṭaṃso, tena puṭaṃsena, aṃsena pātheyyapuṭaṃ vahantenāpīti vuttaṃ hoti.</p>

<p rend="bodytext">Idāni evarūpehi evarūpehi ca guṇehi samannāgatā ettha bhikkhū atthīti dassetuṃ <hi rend="bold">santi bhikkhave</hi>tiādimāha. Tattha <hi rend="bold">devappattā</hi>ti upapattidevanibbattakaṃ dibbavihāraṃ dibbavihārena ca arahattaṃ pattā. <hi rend="bold">Brahmappattā</hi>ti <pb ed="P" n="3.0169" /> niddosaṭṭhena brahmabhāvasādhakaṃ brahmavihāraṃ brahmavihārena ca arahattaṃ pattā. <hi rend="bold">Āneñjappattā</hi>ti aniñjanabhāvasādhakaṃ āneñjaṃ āneñjena ca arahattaṃ pattā. <hi rend="bold">Ariyappattā</hi>ti puthujjanabhāvaṃ atikkamma ariyabhāvaṃ pattā. <hi rend="bold">Evaṃ kho, bhikkhave, bhikkhu devappatto hotī</hi>tiādīsu evaṃ rūpāvacaracatutthajjhāne ṭhatvā cittaṃ vivaṭṭetvā arahattaṃ patto devappatto nāma hoti <pb ed="M" n="2.0364" />, catūsu brahmavihāresu ṭhatvā cittaṃ vivaṭṭetvā arahattaṃ patto brahmappatto nāma, catūsu arūpajjhānesu ṭhatvā cittaṃ vivaṭṭetvā arahattaṃ patto āneñjappatto nāma. <hi rend="bold">Idaṃ dukkha</hi>ntiādīhi catūhi saccehi cattāro maggā tīṇi ca phalāni kathitāni. Tasmā imaṃ ariyadhammaṃ patto bhikkhu ariyappatto nāma hotīti.</p>

<p rend="centre">Brāhmaṇavaggo catuttho.</p>

<p rend="chapter">(20) 5. Mahāvaggo</p>

<p rend="title">1. Sotānugatasuttavaṇṇanā</p>

<p rend="bodytext" n="191"><hi rend="paranum">191</hi><hi rend="dot">.</hi> Pañcamassa <pb ed="V" n="2.0362" /> paṭhame <hi rend="bold">sotānugatāna</hi>nti pasādasotaṃ odahitvā ñāṇasotena vavatthapitānaṃ. <hi rend="bold">Cattāro ānisaṃsā pāṭikaṅkhā</hi>ti cattāro guṇānisaṃsā pāṭikaṅkhitabbā. Idaṃ pana bhagavatā atthuppattivasena āraddhaṃ. Kataraatthuppattivasenāti? Bhikkhūnaṃ dhammassavanāya anupasaṅkamanaatthuppattivasena. Pañcasatā kira brāhmaṇapabbajitā ‘‘sammāsambuddho liṅgavacanavibhattipadabyañjanādīhi kathento amhehi ñātameva kathessati, aññātaṃ kiṃ kathessatī’’ti dhammassavanatthaṃ na gacchanti. Satthā taṃ pavattiṃ sutvā te pakkosāpetvā <pb ed="P" n="3.0170" /> ‘‘kasmā evaṃ karotha, sakkaccaṃ dhammaṃ suṇātha, sakkaccaṃ dhammaṃ suṇantānañca sajjhāyantānañca ime ettakā ānisaṃsā’’ti dassento imaṃ desanaṃ ārabhi.</p>

<p rend="bodytext">Tattha <hi rend="bold">dhammaṃ pariyāpuṇātī</hi>ti suttaṃ geyyantiādikaṃ navaṅgaṃ satthusāsanabhūtaṃ tantidhammaṃ vaḷañjeti. <hi rend="bold">Sotānugatā hontī</hi>ti sotaṃ anuppattā anupaviṭṭhā honti. <hi rend="bold">Manasānupekkhitā</hi>ti cittena olokitā. <hi rend="bold">Diṭṭhiyā suppaṭividdhā</hi>ti atthato ca kāraṇato ca paññāya suṭṭhu paṭividdhā paccakkhaṃ katā. <hi rend="bold">Muṭṭhassati kālaṃ kurumāno</hi>ti nayidaṃ buddhavacanaṃ anussaraṇasatiyā abhāvena vuttaṃ, puthujjanakālakiriyaṃ pana sandhāya vuttaṃ. Puthujjano hi muṭṭhassati kālaṃ karoti nāma. <hi rend="bold">Upapajjatī</hi>ti suddhasīle patiṭṭhito devaloke nibbattati. <hi rend="bold">Dhammapadā plavantī</hi>ti antarābhave nibbattamuṭṭhassatino, yepi pubbe sajjhāyamūlikā vācāparicitabuddhavacanadhammā, te sabbe pasanne <pb ed="M" n="2.0365" /> ādāse chāyā viya plavanti, pākaṭā hutvā paññāyanti. <hi rend="bold">Dandho, bhikkhave, satuppādo</hi>ti buddhavacanānussaraṇasatiyā uppādo dandho garu. Atha so satto khippaṃyeva visesagāmī hoti, nibbānagāmī hotīti attho.</p>

<p rend="bodytext"><hi rend="bold">Iddhimā cetovasippatto</hi>ti iddhisampanno cittassa vasibhāvapatto khīṇāsavo. <hi rend="bold">Ayaṃ</hi><pb ed="P" n="3.0171" /><hi rend="bold">vā so dhammavinayo</hi>ti ettha vibhāvanattho vā-saddo. <hi rend="bold">Yatthā</hi>ti yasmiṃ dhammavinaye. <hi rend="bold">Brahmacariyaṃ acari</hi>nti <pb ed="V" n="2.0363" /> brahmacariyavāsaṃ vasiṃ. Idampi buddhavacanaṃ mayā pubbe vaḷañjitanti buddhavacanānussaraṇavasenetaṃ vuttaṃ. <hi rend="bold">Devaputto</hi>ti pañcālacaṇḍo viya hatthakamahābrahmā viya sanaṅkumārabrahmā viya ca eko dhammakathikadevaputto. <hi rend="bold">Opapātiko opapātikaṃ sāretī</hi>ti paṭhamaṃ uppanno devaputto pacchā uppannaṃ sāreti. <hi rend="bold">Sahapaṃsukīḷikā</hi>ti etena nesaṃ dīgharattaṃ kataparicayabhāvaṃ dasseti. <hi rend="bold">Samāgaccheyyu</hi>nti sālāya vā rukkhamūle vā sammukhībhāvaṃ gaccheyyuṃ. <hi rend="bold">Evaṃ vadeyyā</hi>ti sālāya vā rukkhamūle vā paṭhamataraṃ nisinno pacchā āgataṃ evaṃ vadeyya. Sesamettha pāḷinayeneva veditabbaṃ.</p>

<p rend="title">2. Ṭhānasuttavaṇṇanā</p>

<p rend="bodytext" n="192"><hi rend="paranum">192</hi><hi rend="dot">.</hi> Dutiye <hi rend="bold">ṭhānānī</hi>ti kāraṇāni. <hi rend="bold">Ṭhānehī</hi>ti kāraṇehi. <hi rend="bold">Soceyya</hi>nti sucibhāvo. <hi rend="bold">Saṃvasamāno</hi>ti ekato vasamāno. <hi rend="bold">Na santatakārī</hi>ti na satatakārī. <hi rend="bold">Na santatavutti sīlesū</hi>ti satataṃ sabbakālaṃ sīlajīvitaṃ na jīvatīti attho. <hi rend="bold">Saṃvohāramāno</hi>ti <pb ed="P" n="3.0172" /> kathento. <hi rend="bold">Ekena eko voharatī</hi>ti ekena saddhiṃ eko hutvā katheti. <hi rend="bold">Vokkamatī</hi>ti okkamati. <hi rend="bold">Purimavohārā pacchimavohāra</hi>nti purimakathāya pacchimakathaṃ, purimakathāya ca pacchimakathā, pacchimakathāya ca purimakathā na sametīti attho.</p>

<p rend="bodytext"><hi rend="bold">Ñātibyasanenā</hi>tiādīsu ñātīnaṃ byasanaṃ ñātibyasanaṃ, ñātivināsoti attho. Dutiyapadepi eseva nayo. <hi rend="bold">Rogabyasane</hi> pana rogoyeva ārogyavināsanato byasanaṃ rogabyasanaṃ. <hi rend="bold">Anuparivattantī</hi>ti anubandhanti. <hi rend="bold">Lābho cā</hi>tiādīsu ekaṃ attabhāvaṃ lābho anuparivattati, ekaṃ alābhoti evaṃ nayo netabbo. <hi rend="bold">Sākacchāyamāno</hi>ti pañhapucchanavissajjanavasena sākacchaṃ karonto. <hi rend="bold">Yathā</hi>ti yenākārena <pb ed="M" n="2.0366" />. <hi rend="bold">Ummaggo</hi>ti pañhummaggo. <hi rend="bold">Abhinīhāro</hi>ti pañhābhisaṅkharaṇavasena cittassa abhinīhāro. <hi rend="bold">Samudāhāro</hi>ti pañhapucchanaṃ. <hi rend="bold">Santa</hi>nti paccanīkasantatāya santaṃ katvā na kathetīti attho. <hi rend="bold">Paṇīta</hi>nti atappakaṃ. <hi rend="bold">Atakkāvacara</hi>nti <pb ed="P" n="3.0173" /> yathā takkena nayaggāhena gahetuṃ sakkā hoti, evaṃ na kathetīti attho. <hi rend="bold">Nipuṇa</hi>nti saṇhaṃ. <hi rend="bold">Paṇḍitavedanīya</hi>nti paṇḍitehi jānitabbakaṃ. Sesaṃ sabbattha vuttānusāreneva veditabbaṃ.</p>

<p rend="title">3. Bhaddiyasuttavaṇṇanā</p>

<p rend="bodytext" n="193"><hi rend="paranum">193</hi><hi rend="dot">.</hi> Tatiye <pb ed="V" n="2.0364" /><hi rend="bold">upasaṅkamī</hi>ti bhuttapātarāso hutvā mālāgandhavilepanaṃ gahetvā bhagavantaṃ vandissāmīti upasaṅkami. <hi rend="bold">Mā anussavenā</hi>tiādīsu anussavavacanena mama kathaṃ mā gaṇhathāti iminā nayena attho veditabbo. <hi rend="bold">Sārambho</hi>ti karaṇuttariyalakkhaṇo sārambho. <hi rend="bold">Alobhā</hi>dayo lobhādipaṭipakkhavasena veditabbā. <hi rend="bold">Kusaladhammūpasampadāyā</hi>ti kusaladhammānaṃ sampādanatthāya, paṭilābhatthāyāti vuttaṃ hoti. <hi rend="bold">Ime cepi, bhaddiya, mahāsālā</hi>ti purato ṭhite sālarukkhe dassento evamāha. Sesamettha heṭṭhā vuttanayattā uttānatthattā ca suviññeyyameva. Satthari pana desanaṃ vinivaṭṭente bhaddiyo sotāpanno jātoti.</p>

<p rend="title">4. Sāmugiyāsuttavaṇṇanā</p>

<p rend="bodytext" n="194"><hi rend="paranum">194</hi><hi rend="dot">.</hi> Catutthe <hi rend="bold">sāmugiyā</hi>ti sāmuganigamavāsino. <hi rend="bold">Byagghapajjā</hi>ti te ālapanto evamāha. Kolanagarassa hi kolarukkhe hāretvā katattā kolanagaranti ca byagghapathe māpitattā byagghapajjanti ca dve nāmāni. Etesañca pubbapurisā tattha vasiṃsūti byagghapajjavāsitāya byagghapajjavāsino byagghapajjāti vuccanti. Te ālapanto evamāha. <hi rend="bold">Pārisuddhipadhāniyaṅgānī</hi>ti <pb ed="P" n="3.0174" /> pārisuddhiatthāya padhāniyaṅgāni padahitabbavīriyassa aṅgāni, koṭṭhāsāti attho. <hi rend="bold">Sīlapārisuddhipadhāniyaṅga</hi>nti sīlaparisodhanavīriyassetaṃ nāmaṃ. Tañhi sīlapārisuddhiparipūraṇatthāya padhāniyaṅganti sīlapārisuddhipadhāniyaṅgaṃ. Sesesupi eseva nayo. <hi rend="bold">Tattha tattha paññāya anuggahessāmī</hi>ti tasmiṃ tasmiṃ ṭhāne vipassanāpaññāya anuggahessāmi <pb ed="M" n="2.0367" />. <hi rend="bold">Yo tattha chando</hi>tiādīsu yo tasmiṃ anuggaṇhane kattukāmatāchandoti iminā nayena attho veditabbo. Satisampajaññaṃ panettha satiṃ upaṭṭhapetvā ñāṇena paricchinditvā vīriyapaggahanatthaṃ vuttaṃ. <hi rend="bold">Rajanīyesu dhammesu cittaṃ virājetī</hi>ti rāgapaccayesu iṭṭhārammaṇesu yathā cittaṃ virajjati, evaṃ karoti. <hi rend="bold">Vimocanīyesu dhammesu cittaṃ vimocetī</hi>ti yehi ārammaṇehi cittaṃ vimocetabbaṃ, tesu yathā vimuccati, evaṃ karoti. <hi rend="bold">Virājetvā</hi>ti ettha maggakkhaṇe virājeti nāma, phalakkhaṇe virattaṃ nāma hoti. Dutiyapadepi eseva nayo. <hi rend="bold">Sammāvimuttiṃ phusatī</hi>ti hetunā nayena arahattaphalavimuttiṃ ñāṇaphassena phusatīti.</p>

<p rend="title">5. Vappasuttavaṇṇanā</p>

<p rend="bodytext" n="195"><hi rend="paranum">195</hi><hi rend="dot">.</hi> Pañcame <pb ed="V" n="2.0365" /><hi rend="bold">vappo</hi>ti dasabalassa cūḷapitā sakyarājā. <hi rend="bold">Nigaṇṭhasāvako</hi>ti vesāliyaṃ sīhasenāpati viya nāḷandāyaṃ upāligahapati viya ca nigaṇṭhassa nāṭaputtassa upaṭṭhāko. <hi rend="bold">Kāyena saṃvuto</hi>ti kāyadvārassa saṃvutattā pihitattā kāyena saṃvuto nāma. Sesadvayepi eseva nayo. <hi rend="bold">Avijjāvirāgā</hi>ti <pb ed="P" n="3.0175" /> avijjāya khayavirāgena. <hi rend="bold">Vijjuppādā</hi>ti maggavijjāya uppādena. <hi rend="bold">Taṃ ṭhāna</hi>nti taṃ kāraṇaṃ. <hi rend="bold">Avipakkavipāka</hi>nti aladdhavipākavāraṃ. <hi rend="bold">Tatonidāna</hi>nti taṃhetu tappaccayā. <hi rend="bold">Dukkhavedaniyā āsavā assaveyyu</hi>nti dukkhavedanāya paccayabhūtā kilesā assaveyyuṃ, tassa purisassa uppajjeyyunti attho. <hi rend="bold">Abhisamparāya</hi>nti dutiye attabhāve. <hi rend="bold">Kāyasamārambhapaccayā</hi>ti kāyakammapaccayena. <hi rend="bold">Āsavā</hi>ti kilesā. <hi rend="bold">Vighātapariḷāhā</hi>ti ettha <hi rend="bold">vighāto</hi>ti dukkhaṃ. <hi rend="bold">Pariḷāho</hi>ti kāyikacetasiko pariḷāho. <hi rend="bold">Phussa phussa byantīkarotī</hi>ti ñāṇavajjhaṃ kammaṃ ñāṇaphassena phusitvā phusitvā khayaṃ gameti, vipākavajjhaṃ kammaṃ vipākaphassena phusitvā phusitvā khayaṃ gameti. <hi rend="bold">Nijjarā</hi>ti kilesajīraṇakapaṭipadā. Sesavāresupi eseva nayo. Idha ṭhatvā ayaṃ bhikkhu khīṇāsavo kātabbo, cattāri mahābhūtāni nīharitvā catusaccavavatthānaṃ dassetvā yāva arahattaphalaṃ kammaṭṭhānaṃ kathetabbaṃ.</p>

<p rend="bodytext">Idāni pana tassa khīṇāsavassa satatavihāre dassetuṃ <hi rend="bold">evaṃ sammā vimuttacittassā</hi>tiādimāha. Tattha <hi rend="bold">sammā vimuttacittassā</hi>ti hetunā kāraṇena <pb ed="M" n="2.0368" /> sammā vimuttassa. <hi rend="bold">Satatavihārā</hi>ti <pb ed="P" n="3.0176" /> niccavihārā nibaddhavihārā. <hi rend="bold">Neva sumano hotī</hi>ti iṭṭhārammaṇe rāgavasena na somanassajāto hoti. <hi rend="bold">Na dummano</hi>ti aniṭṭhārammaṇe paṭighavasena na domanassajāto hoti. <hi rend="bold">Upekkhako viharati sato sampajāno</hi>ti satisampajaññapariggahitāya majjhattākāralakkhaṇāya upekkhāya tesu ārammaṇesu upekkhako majjhatto hutvā viharati.</p>

<p rend="bodytext"><hi rend="bold">Kāyapariyantika</hi>nti kāyantikaṃ kāyaparicchinnaṃ, yāva pañcadvārakāyo pavattati, tāva pavattaṃ pañcadvārikavedananti attho. <hi rend="bold">Jīvitapariyantika</hi>nti jīvitantikaṃ jīvitaparicchinnaṃ, yāva jīvitaṃ pavattati, tāva pavattaṃ manodvārikavedananti attho. Tattha pañcadvārikavedanā pacchā uppajjitvā paṭhamaṃ nirujjhati, manodvārikavedanā paṭhamaṃ uppajjitvā pacchā nirujjhati. Sā hi paṭisandhikkhaṇe vatthurūpasmiṃyeva patiṭṭhāti. Pañcadvārikā pavatte pañcadvāravasena pavattamānā paṭhamavaye <pb ed="V" n="2.0366" /> vīsativassakāle rajjanadussanamuyhanavasena adhimattā balavatī hoti, paṇṇāsavassakāle ṭhitā hoti, saṭṭhivassakālato paṭṭhāya parihāyamānā, asītinavutivassakāle mandā hoti. Tadā hi sattā ‘‘cirarattaṃ ekato nisīdimhā nipajjimhā’’ti vadantepi na <pb ed="P" n="3.0177" /> jānāmāti vadanti. Adhimattānipi rūpādiārammaṇāni na passāma, sugandhaduggandhaṃ vā sāduasāduṃ vā thaddhamudukaṃ vāti na jānāmātipi vadanti. Iti nesaṃ pañcadvārikavedanā bhaggā hoti, manodvārikā pavattati. Sāpi anupubbena parihāyamānā maraṇasamaye hadayakoṭiṃyeva nissāya pavattati. Yāva panesā pavattati, tāva satto jīvatīti vuccati. Yadā nappavattati, tadā ‘‘mato niruddho’’ti vuccati.</p>

<p rend="bodytext">Svāyamattho vāpiyā dīpetabbo – yathā hi puriso pañcaudakamaggasampannaṃ vāpiṃ kareyya. Paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ āvāṭe pūreyya. Punappunaṃ deve vassante udakamagge pūretvā gāvutaḍḍhayojanamattaṃ ottharitvā udakaṃ tiṭṭheyya tato tato vissandamānaṃ. Atha niddhamanatumbe vivaritvā khettesu kamme kayiramāne udakaṃ nikkhamantaṃ, sassapākakāle udakaṃ nikkhantaṃ udakaṃ parihīnaṃ, ‘‘macche gaṇhāmā’’ti vattabbataṃ āpajjeyya. Tato katipāhena āvāṭesuyeva <pb ed="M" n="2.0369" /> udakaṃ saṇṭhaheya. Yāva pana taṃ āvāṭesu hoti, tāva mahāvāpiyaṃ udakaṃ atthīti saṅkhaṃ gacchati. Yadā pana tattha chijjati, tadā ‘‘vāpiyaṃ udakaṃ natthī’’ti vuccati. Evaṃ sampadamidaṃ veditabbaṃ.</p>

<p rend="bodytext">Paṭhamaṃ <pb ed="P" n="3.0178" /> deve vassante pañcahi maggehi udake pavisante āvāṭānaṃ pūraṇakālo viya hi paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṃ deve vassante pañcamaggānaṃ pūraṇakālo viya pavatte pañcadvārikavedanāya pavatti, gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena tassa adhimattabalavabhāvo, yāva vāpito udakaṃ na niggacchati, tāva pūrāya vāpiyā ṭhitakālo viya paññāsavassakāle tassa ṭhitakālo, niddhamanatumbesu vivaṭesu kamme kayiramāne udakassa nikkhamanakālo viya saṭṭhivassakālato paṭṭhāya tassa parihāni, udake bhaṭṭhe udakamaggesu parittaudakassa ṭhitakālo viya asītinavutikāle pañcadvārikavedanāya mandakālo, āvāṭesuyeva udakassa patiṭṭhitakālo viya hadayavatthukoṭiṃ nissāya manodvāre vedanāya pavattikālo, āvāṭesu parittepi udake sati ‘‘vāpiyaṃ udakaṃ atthī’’ti vattabbakālo viya yāva <pb ed="V" n="2.0367" /> sā pavattati, tāva ‘‘satto jīvatī’’ti vuccati. Yathā pana āvāṭesu udake chinne ‘‘natthi vāpiyaṃ udaka’’nti vuccati, evaṃ manodvārikavedanāya appavattamānāya satto matoti vuccati. Imaṃ vedanaṃ sandhāya vuttaṃ – ‘‘jīvitapariyantikaṃ vedanaṃ vediyamāno’’ti.</p>

<p rend="bodytext"><hi rend="bold">Kāyassa bhedā</hi>ti kāyassa bhedena. <hi rend="bold">Uddhaṃ jīvitapariyādānā</hi>ti jīvitakkhayato uddhaṃ. <hi rend="bold">Idhevā</hi>ti paṭisandhivasena parato agantvā idheva. <hi rend="bold">Sītī</hi><pb ed="P" n="3.0179" /><hi rend="bold">bhavissantī</hi>ti pavattivipphandanadaratharahitāni sītāni appavattanadhammāni bhavissanti.</p>

<p rend="bodytext"><hi rend="bold">Thūṇaṃ paṭiccā</hi>ti rukkhaṃ paṭicca. <hi rend="bold">Kuddālapiṭakaṃ ādāyā</hi>ti kuddālañca khaṇittiñca pacchiñca gahetvāti attho. Desanā pana kuddālavaseneva katā. <hi rend="bold">Mūle chindeyyā</hi>ti mūlamhi kuddālena chindeyya. <hi rend="bold">Palikhaṇeyyā</hi>ti khaṇittiyā samantā khaṇeyya.</p>

<p rend="bodytext"><hi rend="bold">Evameva</hi><pb ed="M" n="2.0370" /><hi rend="bold">kho</hi>ti ettha idaṃ opammasaṃsandanaṃ – rukkho viya hi attabhāvo daṭṭhabbo, rukkhaṃ paṭicca chāyā viya kusalākusalaṃ kammaṃ, chāyaṃ appavattaṃ kātukāmo puriso viya yogāvacaro, kuddālo viya paññā, piṭakaṃ viya samādhi, khaṇitti viya vipassanā, khaṇittiyā mūlānaṃ palikhaṇanakālo viya arahattamaggena avijjāya chedanakālo, khaṇḍākhaṇḍaṃ karaṇakālo viya khandhavasena diṭṭhakālo, phālanakālo viya āyatanavasena diṭṭhakālo, sakalīkaraṇakālo viya dhātuvasena diṭṭhakālo, vātātapena visosanakālo viya kāyikacetasikassa vīriyassa karaṇakālo, agginā ḍahanakālo viya ñāṇena kilesānaṃ ḍahanakālo, masikaraṇakālo viya vattamānaka-pañcakkhandhakālo, mahāvāte ophunanakālo viya nadīsote pavāhanakālo viya ca chinnamūlakānaṃ pañcannaṃ khandhānaṃ appaṭisandhikanirodho, ophunanappavāhanehi <pb ed="P" n="3.0180" /> apaññattikabhāvūpagamo viya punabbhave vipākakkhandhānaṃ anuppādena apaṇṇattikabhāvo veditabbo.</p>

<p rend="bodytext"><hi rend="bold">Bhagavantaṃ etadavocā</hi>ti satthari desanaṃ vinivaṭṭente sotāpattiphalaṃ patvā etaṃ ‘‘seyyathāpi, bhante’’tiādivacanaṃ avoca. Tattha <hi rend="bold">udayatthiko</hi>ti vaḍḍhiatthiko. <hi rend="bold">Assapaṇiyaṃ poseyyā</hi>ti pañca assapotasatāni kiṇitvā pacchā vikkiṇissāmīti poseyya. Sahassagghanakassa assassa pañcasatamattaṃ upakaraṇaṃ gandhamālādivasena posāvanikaṃyeva agamāsi. Athassa te assā ekadivaseneva <pb ed="V" n="2.0368" /> rogaṃ phusitvā sabbe jīvitakkhayaṃ pāpuṇeyyunti iminā adhippāyena evamāha. <hi rend="bold">Udayañceva nādhigaccheyyā</hi>ti vaḍḍhiñca gehato nīharitvā dinnamūlañca kiñci na labheyya. <hi rend="bold">Payirupāsi</hi>nti catūhi paccayehi upaṭṭhahiṃ. <hi rend="bold">Svāhaṃ udayañceva nādhigacchi</hi>nti so ahaṃ neva udayaṃ na gehato dinnadhanaṃ adhigacchiṃ, paṇiyaassajagganako nāma jātosmīti dasseti. Sesamettha uttānamevāti.</p>

<p rend="title">6. Sāḷhasuttavaṇṇanā</p>

<p rend="bodytext" n="196"><hi rend="paranum">196</hi><hi rend="dot">.</hi> Chaṭṭhe <hi rend="bold">dvayenā</hi>ti dvīhi koṭṭhāsehi. <hi rend="bold">Oghassa</hi><pb ed="P" n="3.0181" /><hi rend="bold">nittharaṇa</hi>nti caturoghanittharaṇaṃ. <hi rend="bold">Tapojigucchāhetū</hi>ti dukkarakārikasaṅkhātena tapena pāpajigucchanahetu <pb ed="M" n="2.0371" />. <hi rend="bold">Aññataraṃ sāmaññaṅga</hi>nti ekaṃ samaṇadhammakoṭṭhāsaṃ. <hi rend="bold">Aparisuddhakāyasamācārā</hi>tiādīsu purimehi tīhi padehi kāyikavācasikacetasikasīlānaṃ aparisuddhataṃ dassetvā pacchimena padena aparisuddhājīvataṃ dasseti. <hi rend="bold">Ñāṇadassanāyā</hi>ti maggañāṇasaṅkhātāya dassanāya. <hi rend="bold">Anuttarāya sambodhāyā</hi>ti arahattāya, arahattañāṇaphassena phusituṃ abhabbāti vuttaṃ hoti. <hi rend="bold">Sālalaṭṭhi</hi>nti sālarukkhaṃ. <hi rend="bold">Nava</hi>nti taruṇaṃ. <hi rend="bold">Akukkuccakajāta</hi>nti ‘‘bhaveyya nu kho, na bhaveyyā’’ti ajanetabbakukkuccaṃ. <hi rend="bold">Lekhaṇiyā likheyyā</hi>ti avalekhanamattakena avalikheyya. <hi rend="bold">Dhoveyyā</hi>ti ghaṃseyya. <hi rend="bold">Anto avisuddhā</hi>ti abbhantare asuddhā apanītasārā.</p>

<p rend="bodytext"><hi rend="bold">Evameva kho</hi>ti ettha idaṃ opammasaṃsandanaṃ – sālalaṭṭhi viya hi attabhāvo daṭṭhabbo, nadīsotaṃ viya saṃsārasotaṃ, pāraṃ gantukāmapuriso viya dvāsaṭṭhi diṭṭhiyo gahetvā ṭhitapuriso, sālalaṭṭhiyā bahiddhā suparikammakatakālo viya bahiddhā tapacaraṇaṃ gāḷhaṃ katvā gahitakālo, anto asuddhakālo <pb ed="P" n="3.0182" /> viya abbhantare sīlānaṃ aparisuddhakālo, sālalaṭṭhiyā saṃsīditvā adhogamanaṃ viya diṭṭhigatikassa saṃsārasote saṃsīdanaṃ veditabbaṃ.</p>

<p rend="bodytext"><hi rend="bold">Phiyārittaṃ bandheyyā</hi>ti phiyañca arittañca yojeyya. <hi rend="bold">Evamevā</hi>ti etthāpi idaṃ opammasaṃsandanaṃ – sālalaṭṭhi viya attabhāvo, nadīsotaṃ viya saṃsārasotaṃ, pāraṃ gantukāmapuriso viya yogāvacaro, bahiddhā suparikammakatakālo viya chasu dvāresu saṃvarassa paccupaṭṭhitakālo, anto suvisodhitabhāvo viya abbhantare parisuddhasīlabhāvo, phiyārittabandhanaṃ viya <pb ed="V" n="2.0369" /> kāyikacetasikavīriyakaraṇaṃ, sotthinā pārimatīragamanaṃ viya anupubbena sīlaṃ pūretvā samādhiṃ pūretvā paññaṃ pūretvā nibbānagamanaṃ daṭṭhabbaṃ.</p>

<p rend="bodytext"><hi rend="bold">Kaṇḍacitrakānī</hi>ti saralaṭṭhisararajjusarapāsādasarasāṇisarapokkharaṇisarapadumānīti anekāni kaṇḍehi kattabbacitrāni. <hi rend="bold">Atha kho so tīhi ṭhānehī</hi>ti so evaṃ bahūni kaṇḍacitrakāni jānantopi na rājāraho hoti, tīhiyeva pana ṭhānehi hotīti attho. <hi rend="bold">Sammāsamādhi</hi><pb ed="M" n="2.0372" /><hi rend="bold">hotī</hi>ti maggasamādhinā ca phalasamādhinā ca samāhito hotīti ayamettha attho. <hi rend="bold">Sammādiṭṭhī</hi>ti maggasammādiṭṭhiyā samannāgato. <hi rend="bold">Idaṃ dukkha</hi>ntiādīhi catūhi saccehi cattāro maggā tīṇi ca phalāni kathitāni. Ayaṃ pana maggeneva avirādhitaṃ vijjhati nāmāti veditabbo. <hi rend="bold">Sammāvimuttī</hi>ti arahattaphalavimuttiyā samannāgato. <hi rend="bold">Avijjākkhandhaṃ padāletī</hi>ti arahattamaggena padāleti nāmāti vuccati. Iminā hi heṭṭhā arahattamaggena avijjākkhandho padālito <pb ed="P" n="3.0183" />, idha pana padālitaṃ upādāya padāletīti vattuṃ vaṭṭatīti.</p>

<p rend="title">7. Mallikādevīsuttavaṇṇanā</p>

<p rend="bodytext" n="197"><hi rend="paranum">197</hi><hi rend="dot">.</hi> Sattame <hi rend="bold">mallikā devī</hi>ti pasenadirañño devī. <hi rend="bold">Yena midhekacco mātugāmo</hi>ti yena idhekaccā itthī. <hi rend="bold">Dubbaṇṇā</hi>ti bībhacchavaṇṇā. <hi rend="bold">Durūpā</hi>ti dussaṇṭhitā. <hi rend="bold">Supāpikā</hi>ti suṭṭhu pāpikā suṭṭhu lāmikā. <hi rend="bold">Dassanāyā</hi>ti passituṃ. <hi rend="bold">Daliddā</hi>ti dhanadaliddā. <hi rend="bold">Appassakā</hi>ti sakena dhanena rahitā. <hi rend="bold">Appabhogā</hi>ti upabhogaparibhogabhaṇḍakarahitā. <hi rend="bold">Appesakkhā</hi>ti appaparivārā. <hi rend="bold">Aḍḍhā</hi>ti issarā. <hi rend="bold">Mahaddhanā</hi>ti vaḷañjanakadhanena mahaddhanā. <hi rend="bold">Mahābhogā</hi>ti upabhogaparibhogabhaṇḍabhogena mahābhogā. <hi rend="bold">Mahesakkhā</hi>ti mahāparivārā. <hi rend="bold">Abhirūpā</hi>ti uttamarūpā. <hi rend="bold">Dassanīyā</hi>ti dassanayuttā. <hi rend="bold">Pāsādikā</hi>ti dassanena pāsādikā. <hi rend="bold">Vaṇṇapokkharatāyā</hi>ti vaṇṇena ceva sarīrasaṇṭhānena ca.</p>

<p rend="bodytext"><hi rend="bold">Abhisajjatī</hi>ti laggati. <hi rend="bold">Byāpajjatī</hi>ti pakatiṃ pajahati. <hi rend="bold">Patitthīyatī</hi>ti kodhavasena thinabhāvaṃ thaddhabhāvaṃ āpajjati. <hi rend="bold">Na</hi><pb ed="P" n="3.0184" /><hi rend="bold">dātā hotī</hi>ti na dāyikā hoti. <hi rend="bold">Seyyāvasathapadīpeyya</hi>nti ettha <hi rend="bold">seyyā</hi>ti mañcapallaṅkādisayanaṃ. <hi rend="bold">Āvasatho</hi>ti āvasathāgāraṃ. <hi rend="bold">Padīpeyyaṃ</hi> vuccati vaṭṭitelādipadīpūpakaraṇaṃ. Issāmanikāti issāya sampayuttacittā. Iminā nayena sabbattha attho veditabbo <pb ed="V" n="2.0370" />. <hi rend="bold">Kodhanā ahosi</hi>nti kodhamanā ahosiṃ. <hi rend="bold">Anissāmanikā ahosi</hi>nti issāvirahitacittā ahosiṃ. Sesamettha uttānatthamevāti.</p>

<p rend="title">8. Attantapasuttavaṇṇanā</p>

<p rend="bodytext" n="198"><hi rend="paranum">198</hi><hi rend="dot">.</hi> Aṭṭhame <pb ed="M" n="2.0373" /> attantapādīsu attānaṃ tapati dukkhāpetīti <hi rend="bold">attantapo</hi>. Attano paritāpanānuyogaṃ <hi rend="bold">attaparitāpanānuyogaṃ</hi>. Paraṃ tapatīti <hi rend="bold">parantapo</hi>. Paresaṃ paritāpanānuyogaṃ <hi rend="bold">paraparitāpanānuyogaṃ. Diṭṭheva dhamme</hi>ti imasmiṃyeva attabhāve. <hi rend="bold">Nicchāto</hi>ti chātaṃ vuccati taṇhā, sā assa natthīti nicchāto. Sabbakilesānaṃ nibbutattā <hi rend="bold">nibbuto</hi>. Anto tāpanakilesānaṃ abhāvā sītalo jātoti <hi rend="bold">sītībhūto</hi>. Jhānamaggaphalanibbānasukhāni paṭisaṃvedetīti <hi rend="bold">sukhappaṭisaṃvedī. Brahmabhūtena attanā</hi>ti seṭṭhabhūtena attanā.</p>

<p rend="bodytext"><hi rend="bold">Acelako</hi>tiādīni vuttatthāneva. <hi rend="bold">Orabbhikā</hi>dīsu urabbhā vuccanti eḷakā, urabbhe hanatīti <hi rend="bold">orabbhiko. Sūkarikā</hi>dīsupi eseva nayo. <hi rend="bold">Luddo</hi>ti dāruṇo kakkhaḷo. <hi rend="bold">Macchaghātako</hi>ti macchabandho kevaṭṭo. <hi rend="bold">Bandhanāgāriko</hi>ti bandhanāgāragopako. <hi rend="bold">Kurūrakammantā</hi>ti dāruṇakammantā.</p>

<p rend="bodytext"><hi rend="bold">Muddhāvasitto</hi>ti <pb ed="P" n="3.0185" /> khattiyābhisekena muddhani abhisitto. <hi rend="bold">Puratthimena nagarassā</hi>ti nagarato puratthimāya disāya. <hi rend="bold">Santhāgāra</hi>nti yaññasālaṃ. <hi rend="bold">Kharājinaṃ nivāsetvā</hi>ti sakhuraṃ ajinacammaṃ nivāsetvā. <hi rend="bold">Sappitelenā</hi>ti sappinā ceva telena ca. Ṭhapetvā hi sappiṃ avaseso yo koci sneho telanti vuccati. <hi rend="bold">Kaṇḍuvamāno</hi>ti nakhānaṃ chinnattā kaṇḍuvitabbakāle tena kaṇḍuvamāno. <hi rend="bold">Anantarahitāyā</hi>ti asanthatāya. <hi rend="bold">Sarūpavacchāyā</hi>ti sadisavacchāya. Sace gāvī setā hoti, vacchopi setakova. Sace kapilā vā rattā vā, vacchakopi tādisovāti evaṃ sarūpavacchāya. <hi rend="bold">So evamāhā</hi>ti so rājā evaṃ vadeti. <hi rend="bold">Vacchatarā</hi>ti taruṇavacchakabhāvaṃ atikkantā balavavacchā. <hi rend="bold">Vacchatarīsu</hi>pi eseva nayo. <hi rend="bold">Barihisatthāyā</hi>ti parikkhepakaraṇatthāya ceva yaññabhūmiyaṃ attharaṇatthāya ca.</p>

<p rend="bodytext">Catutthapuggalaṃ buddhuppādato paṭṭhāya dassetuṃ <hi rend="bold">idha, bhikkhave, tathāgato</hi>tiādimāha. Tattha <hi rend="bold">tathāgato</hi>tiādīni <pb ed="V" n="2.0371" /> vuttatthāneva. <hi rend="bold">Taṃ dhamma</hi>nti taṃ vuttappakārasampadaṃ dhammaṃ. <hi rend="bold">Suṇāti, gahapati, vā</hi>ti kasmā paṭhamaṃ gahapatiṃ <pb ed="M" n="2.0374" /> niddisati? Nihatamānattā ussannattā ca. Yebhuyyena hi khattiyakulato pabbajitā jātiṃ nissāya mānaṃ karonti. Brāhmaṇakulā <pb ed="P" n="3.0186" /> pabbajitā mante nissāya mānaṃ karonti, hīnajaccakulā pabbajitā attano vijātitāya patiṭṭhātuṃ na sakkonti. Gahapatidārakā pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa mānassa abhāvato nihatamānadappā honti. Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya kammaṃ karontā sakkonti arahatte patiṭṭhātuṃ. Itarehi ca kulehi nikkhamitvā pabbajitā na bahukā, gahapatikāva bahukā. Iti nihatamānattā ussannattā ca paṭhamaṃ gahapatiṃ niddisatīti.</p>

<p rend="bodytext"><hi rend="bold">Aññatarasmiṃ vā</hi>ti itaresaṃ vā kulānaṃ aññatarasmiṃ. <hi rend="bold">Paccājāto</hi>ti patijāto. <hi rend="bold">Tathāgate saddhaṃ paṭilabhatī</hi>ti parisuddhaṃ dhammaṃ sutvā dhammasāmimhi tathāgate ‘‘sammāsambuddho vata bhagavā’’ti saddhaṃ paṭilabhati. <hi rend="bold">Iti paṭisañcikkhatī</hi>ti evaṃ paccavekkhati. <hi rend="bold">Sambādho gharāvāso</hi>ti sacepi saṭṭhihatthe ghare yojanasatantarepi vā dve jāyampatikā vasanti, tathāpi nesaṃ sakiñcanasapalibodhaṭṭhena gharāvāso sambādhova. <hi rend="bold">Rajāpatho</hi>ti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati. Alagganaṭṭhena <pb ed="P" n="3.0187" /> abbhokāso viyāti <hi rend="bold">abbhokāso</hi>. Pabbajito hi kūṭāgāraratanapāsādadevavimānādīsu pihitadvāravātapānesu paṭicchannesu vasantopi neva laggati na sajjati na bajjhati. Tena vuttaṃ – ‘‘abbhokāso pabbajjā’’ti. Apica <hi rend="bold">sambādho gharāvāso</hi> kusalakiriyāya yathāsukhaṃ okāsābhāvato, <hi rend="bold">rajāpatho</hi> asaṃvutasaṅkāraṭṭhānaṃ viya rajānaṃ, kilesarajānaṃ sannipātaṭṭhānato. <hi rend="bold">Abbhokāso pabbajjā</hi> kusalakiriyāya yathāsukhaṃ okāsasabbhāvato.</p>

<p rend="bodytext"><hi rend="bold">Nayidaṃ sukaraṃ…pe… pabbajeyya</hi>nti ettha ayaṃ saṅkhepakathā – yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya <hi rend="bold">ekantaparipuṇṇaṃ,</hi> ekadivasampi ca kilesamalena amalinaṃ katvā carimakacittaṃ <pb ed="M" n="2.0375" /> pāpetabbatāya <hi rend="bold">ekantaparisuddhaṃ, saṅkhalikhitaṃ</hi> likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni vatthāni acchādetvā paridahitvā <pb ed="V" n="2.0372" /> agārasmā nikkhamitvā anagāriyaṃ pabbajeyyanti. Ettha ca yasmā agārassa hitaṃ kasivaṇijjādikammaṃ agāriyanti vuccati, tañca pabbajjāya natthi, tasmā pabbajjā anagāriyāti ñātabbā, taṃ anagāriyaṃ. <hi rend="bold">Pabbajeyya</hi>nti <pb ed="P" n="3.0188" /> paṭipajjeyyaṃ.</p>

<p rend="bodytext"><hi rend="bold">Appaṃ vā</hi>ti sahassato heṭṭhā bhogakkhandho appo nāma hoti, sahassato paṭṭhāya mahā. Ābandhanaṭṭhena ñātiyeva <hi rend="bold">ñātiparivaṭṭo</hi>. So vīsatiyā heṭṭhā appo nāma hoti, vīsatiyā paṭṭhāya mahā. <hi rend="bold">Bhikkhūnaṃ sikkhāsājīvasamāpanno</hi>ti yā bhikkhūnaṃ adhisīlasaṅkhātā sikkhā, tañca, yattha cete saha jīvanti, ekajīvikā sabhāgavuttino honti, taṃ bhagavatā paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ sikkhāsājīvasamāpanno. <hi rend="bold">Samāpanno</hi>ti sikkhaṃ paripūrento sājīvañca avītikkamanto hutvā tadubhayaṃ upagatoti attho.</p>

<p rend="bodytext"><hi rend="bold">Pāṇātipātaṃ pahāyā</hi>tiādīni vuttatthāneva. <hi rend="bold">Imesaṃ bhedāyā</hi>ti yesaṃ itoti vuttānaṃ santike sutaṃ, tesaṃ bhedāya. <hi rend="bold">Bhinnānaṃ vā sandhātā</hi>ti dvinnaṃ mittānaṃ vā samānupajjhāyakādīnaṃ vā kenacideva kāraṇena bhinnānaṃ ekamekaṃ upasaṅkamitvā ‘‘tumhākaṃ īdise kule jātānaṃ evaṃ bahussutānaṃ idaṃ na yutta’’ntiādīni vatvā sandhānaṃ kattā. <hi rend="bold">Anuppadātā</hi>ti sandhānānuppadātā, dve jane samagge disvā ‘‘tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta’’ntiādīni vatvā daḷhīkammaṃ kattāti attho. Samaggo ārāmo assāti <hi rend="bold">samaggārāmo</hi>. Yattha samaggā natthi, tattha vasitumpi na icchatīti attho. Samaggarāmotipi pāḷi, ayameva attho. <hi rend="bold">Samaggarato</hi>ti <pb ed="P" n="3.0189" /> samaggesu rato, te pahāya aññattha gantuṃ na icchatīti attho. Samagge disvāpi sutvāpi nandatīti <hi rend="bold">samagganandī. Samaggakaraṇiṃ vācaṃ bhāsitā</hi>ti yā <pb ed="M" n="2.0376" /> vācā satte samaggeyeva karoti, taṃ sāmaggiguṇaparidīpikameva vācaṃ bhāsati, na itaranti.</p>

<p rend="bodytext"><hi rend="bold">Nelā</hi>ti elaṃ vuccati doso, nāssā elanti nelā, niddosāti attho ‘‘nelaṅgo setapacchādo’’ti (udā. 65) ettha vuttanelaṃ viya. <hi rend="bold">Kaṇṇasukhā</hi>ti byañjanamadhuratāya kaṇṇānaṃ sukhā, sūcivijjhanaṃ viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti <hi rend="bold">pemanīyā</hi>. Hadayaṃ gacchati appaṭihaññamānā sukhena cittaṃ pavisatīti <hi rend="bold">hadayaṅgamā</hi><pb ed="V" n="2.0373" />. Guṇaparipuṇṇatāya pure bhavāti <hi rend="bold">porī</hi>. Pure saṃvaḍḍhanārī viya sukumārātipi <hi rend="bold">porī</hi>. Purassa esātipi <hi rend="bold">porī,</hi> nagaravāsīnaṃ kathāti attho. Nagaravāsino hi yuttakathā honti, pitimattaṃ pitāti, bhātimattaṃ bhātāti vadanti. Evarūpī kathā bahuno janassa kantā hotīti <hi rend="bold">bahujanakantā</hi>. Kantabhāveneva bahujanassa manāpā cittavuḍḍhikarāti <hi rend="bold">bahujanamanāpā</hi>.</p>

<p rend="bodytext">Kāle <pb ed="P" n="3.0190" /> vadatīti <hi rend="bold">kālavādī,</hi> vattabbayuttakālaṃ sallakkhetvā vadatīti attho. Bhūtaṃ tacchaṃ sabhāvameva vadatīti <hi rend="bold">bhūtavādī</hi>. Diṭṭhadhammikasamparāyikaatthasannissitameva katvā vadatīti <hi rend="bold">atthavādī</hi>. Navalokuttaradhammasannissitaṃ katvā vadatīti <hi rend="bold">dhammavādī</hi>. Saṃvaravinayapahānavinayasannissitaṃ katvā vadatīti <hi rend="bold">vinayavādī</hi>. Nidhānaṃ vuccati ṭhapanokāso, nidhānamassā atthīti <hi rend="bold">nidhānavatī</hi>. Hadaye nidhetabbayuttakaṃ vācaṃ bhāsitāti attho. <hi rend="bold">Kālenā</hi>ti evarūpiṃ bhāsamānopi ca ‘‘ahaṃ nidhānavatiṃ vācaṃ bhāsissāmī’’ti na akālena bhāsati, yuttakālaṃ pana avekkhitvāva bhāsatīti attho. <hi rend="bold">Sāpadesa</hi>nti saupamaṃ, sakāraṇanti attho. <hi rend="bold">Pariyantavati</hi>nti paricchedaṃ dassetvā, yathāssā paricchedo paññāyati, evaṃ bhāsatīti attho. <hi rend="bold">Atthasaṃhita</hi>nti anekehipi nayehi vibhajantena pariyādātuṃ asakkuṇeyyatāya atthasampannaṃ bhāsati. Yaṃ vā so atthavādī atthaṃ vadati, tena atthena saṃhitattā atthasaṃhitaṃ vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.</p>

<p rend="bodytext"><hi rend="bold">Bījagāmabhūtagāmasamārambhā</hi>ti <pb ed="M" n="2.0377" /> mūlabījaṃ khandhabījaṃ phaḷubījaṃ aggabījaṃ bījabījanti pañcavidhassa bījagāmassa <pb ed="P" n="3.0191" /> ceva yassa kassaci nīlatiṇarukkhādikassa bhūtagāmassa ca samārambhā, chedanabhedanapacanādibhāvena vikopanā paṭiviratoti attho.</p>

<p rend="bodytext"><hi rend="bold">Ekabhattiko</hi>ti pātarāsabhattaṃ sāyamāsabhattanti dve bhattāni. Tesu pātarāsabhattaṃ antomajjhanhikena paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike dasakkhattuṃ bhuñjamānopi ekabhattikova hoti. Taṃ sandhāya vuttaṃ ‘‘ekabhattiko’’ti. Rattiyā bhojanaṃ ratti, tato uparatoti <hi rend="bold">rattūparato</hi>. Atikkante majjhanhike yāva sūriyatthaṅgamanā bhojanaṃ vikālabhojanaṃ nāma, tato viratattā <hi rend="bold">virato vikālabhojanā</hi>.</p>

<p rend="bodytext"><hi rend="bold">Jātarūpa</hi>nti suvaṇṇaṃ. <hi rend="bold">Rajata</hi>nti kahāpaṇo lohamāsako jatumāsako dārumāsakoti ye vohāraṃ <pb ed="V" n="2.0374" /> gacchanti. Tassa ubhayassāpi paṭiggahaṇā paṭivirato, neva taṃ uggaṇhāti, na uggaṇhāpeti, na upanikkhittaṃ sādiyatīti attho.</p>

<p rend="bodytext"><hi rend="bold">Āmakadhaññapaṭiggahaṇā</hi>ti sālivīhiyavagodhūmakaṅguvarakakudrūsakasaṅkhātassa sattavidhassapi āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ na vaṭṭatiyeva. <hi rend="bold">Āmakamaṃsapaṭiggahaṇā</hi>ti ettha aññatra odissa anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasananti.</p>

<p rend="bodytext"><hi rend="bold">Itthikumārikapaṭiggahaṇā</hi>ti ettha <hi rend="bold">itthī</hi>ti purisantaragatā, itarā kumārikā nāma, tāsaṃ paṭiggahaṇampi āmasanampi akappiyameva. <hi rend="bold">Dāsidāsapaṭiggahaṇā</hi>ti <pb ed="P" n="3.0192" /> ettha dāsidāsavaseneva tesaṃ paṭiggahaṇaṃ na vaṭṭati, ‘‘kappiyakārakaṃ dammi, ārāmikaṃ dammī’’ti evaṃ vutte pana vaṭṭati. <hi rend="bold">Ajeḷakā</hi>dīsupi <hi rend="bold">khettavatthu</hi>pariyosānesu kappiyākappiyanayo vinayavasena upaparikkhitabbo. Tattha <hi rend="bold">khettaṃ</hi> nāma yasmiṃ pubbaṇṇaṃ ruhati. <hi rend="bold">Vatthu</hi> nāma yasmiṃ aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya akatabhūmibhāgo vatthu. Khettavatthusīsena cettha vāpi-taḷākādīnipi saṅgahitāneva.</p>

<p rend="bodytext"><hi rend="bold">Dūteyyaṃ</hi><pb ed="M" n="2.0378" /> vuccati dūtakammaṃ gihīnaṃ paṇṇaṃ vā sāsanaṃ vā gahetvā tattha tattha gamanaṃ. <hi rend="bold">Pahiṇagamanaṃ</hi> vuccati gharā gharaṃ pesitassa khuddakagamanaṃ. <hi rend="bold">Anuyogo</hi> nāma tadubhayakaraṇaṃ. Tasmā duteyyapahiṇagamanānaṃ anuyogoti evamettha attho veditabbo. <hi rend="bold">Kayavikkayā</hi>ti kayā ca vikkayā ca. <hi rend="bold">Tulākūṭā</hi>dīsu <hi rend="bold">kūṭa</hi>nti vañcanaṃ. Tattha tulākūṭaṃ tāva rūpakūṭaṃ, aṅgakūṭaṃ, gahaṇakūṭaṃ, paṭicchannakūṭanti catubbidhaṃ hoti. Tattha <hi rend="bold">rūpakūṭaṃ</hi> nāma dve tulā samarūpā katvā gaṇhanto mahatiyā gaṇhāti, dadanto khuddikāya deti. <hi rend="bold">Aṅgakūṭaṃ</hi> nāma gaṇhanto pacchābhāge hatthena tulaṃ akkamati, dadanto pubbabhāge. <hi rend="bold">Gahaṇakūṭaṃ</hi> nāma gaṇhanto mūle rajjuṃ gaṇhāti <pb ed="P" n="3.0193" />, dadanto agge. <hi rend="bold">Paṭicchannakūṭaṃ</hi> nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.</p>

<p rend="bodytext"><hi rend="bold">Kaṃso</hi> vuccati suvaṇṇapāti, tāya vañcanaṃ <hi rend="bold">kaṃsakūṭaṃ</hi>. Kathaṃ? Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karoti. Tato janapadaṃ gantvā kiñcideva aḍḍhakulaṃ <pb ed="V" n="2.0375" /> pavisitvā ‘‘suvaṇṇabhājanāni kiṇathā’’ti vatvā agghe pucchite samagghataraṃ dātukāmā honti. Tato tehi ‘‘kathaṃ imesaṃ suvaṇṇabhāvo jānitabbo’’ti vutte ‘‘vīmaṃsitvā gaṇhathā’’ti suvaṇṇapātiṃ pāsāṇe ghaṃsitvā sabbapātiyo datvā gacchati.</p>

<p rend="bodytext"><hi rend="bold">Mānakūṭaṃ</hi> nāma hadayabheda-sikhābheda-rajjubhedavasena tividhaṃ hoti. Tattha <hi rend="bold">hadayabhedo</hi> sappitelādiminanakāle labbhati. Tāni hi gaṇhanto heṭṭhāchiddena mānena ‘‘saṇikaṃ āsiñcā’’ti vatvā attano bhājane bahuṃ paggharāpetvā gaṇhāti, dadanto chiddaṃ pidhāya sīghaṃ pūretvā deti. <hi rend="bold">Sikhābhedo</hi> tilataṇḍulādiminanakāle labbhati. Tāni hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti. <hi rend="bold">Rajjubhedo</hi> khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.</p>

<p rend="bodytext"><hi rend="bold">Ukkoṭanā</hi>dīsu <hi rend="bold">ukkoṭana</hi>nti sāmike assāmike kātuṃ lañjaggahaṇaṃ. <hi rend="bold">Vañcana</hi>nti tehi tehi upāyehi paresaṃ vañcanaṃ. Tatridamekaṃ vatthu <pb ed="M" n="2.0379" /> – eko <pb ed="P" n="3.0194" /> kira luddako migañca migapotakañca gahetvā āgacchati. Tameko dhutto ‘‘kiṃ bho migo agghati, kiṃ migapotako’’ti āha. ‘‘Migo dve kahāpaṇe, migapotako eka’’nti ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto ‘‘na me bho migapotakenattho, migaṃ me dehī’’ti āha. Tena hi dve kahāpaṇe dehīti. So āha – ‘‘nanu te bho mayā paṭhamaṃ eko kahāpaṇo dinno’’ti? Āma dinnoti. Imampi migapotakaṃ gaṇha, evaṃ so ca kahāpaṇo ayañca kahāpaṇagghanako migapotako’’ti dve kahāpaṇā bhavissantīti. So ‘‘kāraṇaṃ vadatī’’ti sallakkhetvā migapotakaṃ gahetvā migaṃ adāsīti. <hi rend="bold">Nikatī</hi>ti yogavasena vā māyāvasena vā apāmaṅgaṃ pāmaṅganti, amaṇiṃ maṇinti, asuvaṇṇaṃ suvaṇṇanti katvā patirūpakena vañcanaṃ. <hi rend="bold">Sāciyogo</hi>ti kuṭilayogo. Etesaṃyeva ukkoṭanādīnametaṃ nāmaṃ. Tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo. Keci aññaṃ dassetvā aññassa parivattanaṃ sāciyogoti vadanti, taṃ pana vañcaneneva saṅgahitaṃ.</p>

<p rend="bodytext">Chedanādīsu <hi rend="bold">chedana</hi>nti hatthacchedanādi. <hi rend="bold">Vadho</hi>ti māraṇaṃ. <hi rend="bold">Bandho</hi>ti rajjubandhanādīhi bandhanaṃ. <hi rend="bold">Viparāmoso</hi>ti himaviparāmoso, gumbaviparāmosoti duvidho. Yaṃ himapātasamaye himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ gumbādīhi paṭicchannā <pb ed="V" n="2.0376" /> musanti, ayaṃ gumbaviparāmoso. <hi rend="bold">Ālopo</hi> vuccati gāmanigamādīnaṃ vilopakaraṇaṃ. <hi rend="bold">Sahasākāro</hi>ti <pb ed="P" n="3.0195" /> sāhasikakiriyā, gehaṃ pavisitvā manussānaṃ ure satthaṃ ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.</p>

<p rend="bodytext"><hi rend="bold">So santuṭṭho hotī</hi>ti svāyaṃ bhikkhu heṭṭhā vuttena catūsu paccayesu dvādasavidhena itarītarapaccayasantosena samannāgato hoti. Iminā pana dvādasavidhena itarītarapaccayasantosena samannāgatassa bhikkhuno aṭṭha parikkhārā vaṭṭanti – tīṇi cīvarāni, patto, dantakaṭṭhacchedanavāsi, ekā sūci, kāyabandhanaṃ parissāvananti. Vuttampi cetaṃ –</p>

<p rend="gatha1">‘‘Ticīvarañca <pb ed="M" n="2.0380" /> patto ca, vāsi sūci ca bandhanaṃ;</p>

<p rend="gathalast">Parissāvanena aṭṭhete, yuttayogassa bhikkhuno’’ti.</p>

<p rend="bodytext">Te sabbe kāyaparihārikāpi honti, kucchiparihārikāpi. Kathaṃ? Ticīvaraṃ tāva nivāsetvā pārupitvā ca vicaraṇakāle kāyaṃ pariharati posetīti kāyaparihārikaṃ hoti. Cīvarakaṇṇena udakaṃ parissāvetvā pivanakāle, khāditabbaphalāphalaṃ gahaṇakāle ca kucchiṃ pariharati posetīti kucchiparihārikaṃ hoti. Pattopi tena udakaṃ uddharitvā nhānakāle kuṭiparibhaṇḍakaraṇakāle ca kāyaparihāriko hoti, āhāraṃ gahetvā bhuñjanakāle kucchiparihāriko. Vāsipi tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā hoti, ucchucchedananāḷikerāditacchanakāle <pb ed="P" n="3.0196" /> kucchiparihārikā. Sūcipi cīvarasibbanakāle kāyaparihārikā hoti, pūvaṃ vā phalaṃ vā vijjhitvā khādanakāle kucchiparihārikā. Kāyabandhanaṃ bandhitvā vicaraṇakāle kāyaparihārikaṃ, ucchuādīni bandhitvā gahaṇakāle kucchiparihārikaṃ. Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ, pānīyapānakaparissāvanakāle teneva tilataṇḍulaputhukādīni gahetvā khādanakāle ca kucchiparihārikaṃ. Ayaṃ tāva aṭṭhaparikkhārikassa parikkhāramattā.</p>

<p rend="bodytext">Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa kattarayaṭṭhi <pb ed="V" n="2.0377" /> vā telanāḷikā vā vaṭṭati. Dvādasaparikkhārikassa chattaṃ vā upāhanaṃ vā vaṭṭati. Etesu ca aṭṭhaparikkhārikova santuṭṭho, itare asantuṭṭhā mahicchā mahābhārāti na vattabbā. Etepi appicchāva santuṭṭhāva subharāva sallahukavuttinova. Bhagavā pana na imaṃ suttaṃ tesaṃ vasena kathesi, aṭṭhaparikkhārikassa vasena kathesi. So hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ kāyappaṭibaddhaṃ katvā yenicchakaṃ sukhaṃ pakkamati, paṭinivattitvā gahetabbaṃ nāmassa <pb ed="P" n="3.0197" /> na hoti. Iti imassa bhikkhuno <pb ed="M" n="2.0381" /> sallahukavuttitaṃ dassento bhagavā <hi rend="bold">santuṭṭho hoti kāyaparihārikena cīvarenā</hi>tiādimāha.</p>

<p rend="bodytext">Tattha <hi rend="bold">kāyaparihārikenā</hi>ti kāyapariharaṇamattakena. <hi rend="bold">Kucchiparihārikenā</hi>ti kucchipariharaṇamattakena. <hi rend="bold">Samādāyeva pakkamatī</hi>ti taṃ aṭṭhaparikkhāramattakaṃ sabbaṃ gahetvāva kāyappaṭibaddhaṃ katvāva gacchati, ‘‘mama vihāro pariveṇaṃ upaṭṭhāko’’tissa saṅgo vā bandho vā na hoti. So jiyā mutto saro viya, yūthā apakkanto mattahatthī viya icchiticchitaṃ senāsanaṃ, vanasaṇḍaṃ, rukkhamūlaṃ, navaṃ pabbhāraṃ paribhuñjanto eko tiṭṭhati, eko nisīdati, sabbiriyāpathesu eko adutiyo.</p>

<p rend="gatha1">‘‘Cātuddiso appaṭigho ca hoti,</p>

<p rend="gatha2">Santussamāno itarītarena;</p>

<p rend="gatha3">Parissayānaṃ sahitā achambhī,</p>

<p rend="gathalast">Eko care khaggavisāṇakappo’’ti. (su. ni. 42; cūḷani. khaggavisāṇasuttaniddeso 128) –</p>

<p rend="unindented">Evaṃ vaṇṇitaṃ khaggavisāṇakappataṃ āpajjati.</p>

<p rend="bodytext">Idāni tamatthaṃ upamāya sādhento <hi rend="bold">seyyathāpī</hi>tiādimāha. Tattha <hi rend="bold">pakkhī sakuṇo</hi>ti pakkhayutto sakuṇo. <hi rend="bold">Ḍetī</hi>ti uppatati. Ayaṃ panettha saṅkhepattho – sakuṇā nāma ‘‘asukasmiṃ padese rukkho paripakkaphalo’’ti ñatvā nānādisāhi āgantvā nakhapakkhatuṇḍādīhi <pb ed="P" n="3.0198" /> tassa phalāni vijjhantā vidhunantā khādanti, ‘‘idaṃ ajjatanāya, idaṃ svātanāya bhavissatī’’ti nesaṃ <pb ed="V" n="2.0378" /> na hoti. Phale pana khīṇe neva rukkhassa ārakkhaṃ ṭhapenti, na tattha pakkhaṃ vā pattaṃ vā nakhaṃ vā tuṇḍaṃ vā ṭhapenti, atha kho tasmiṃ rukkhe anapekkhā hutvā yo yaṃ disābhāgaṃ icchati, so tena sapattabhārova uppatitvā gacchati. Evameva ayaṃ bhikkhu nissaṅgo nirapekkhoyeva pakkamati, samādāyeva pakkamati. <hi rend="bold">Ariyenā</hi>ti niddosena. <hi rend="bold">Ajjhatta</hi>nti sake attabhāve. <hi rend="bold">Anavajjasukha</hi>nti niddosasukhaṃ.</p>

<p rend="bodytext"><hi rend="bold">So cakkhunā rūpaṃ disvā</hi>ti so iminā ariyena sīlakkhandhena samannāgato bhikkhu cakkhuviññāṇena rūpaṃ passitvāti attho. Sesapadesupi <pb ed="M" n="2.0382" /> yaṃ vattabbaṃ siyā, taṃ sabbaṃ visuddhimagge (visuddhi. 1.15) vuttaṃ. <hi rend="bold">Abyāsekasukha</hi>nti kilesehi anāsittasukhaṃ, avikiṇṇasukhantipi vuttaṃ. Indriyasaṃvarasukhaṃ hi diṭṭhādīsu diṭṭhamattādivasena pavattatāya avikiṇṇaṃ hoti.</p>

<p rend="bodytext"><hi rend="bold">So abhikkante paṭikkante</hi>ti so manacchaṭṭhānaṃ indriyānaṃ saṃvarena samannāgato bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī hoti. Tattha <hi rend="bold">abhikkanta</hi>nti purato gamanaṃ. <hi rend="bold">Paṭikkanta</hi>nti pacchāgamanaṃ.</p>

<p rend="bodytext"><hi rend="bold">Sampajānakārī</hi><pb ed="P" n="3.0199" /><hi rend="bold">hotī</hi>ti sātthakasampajaññaṃ, sappāyasampajaññaṃ, gocarasampajaññaṃ, asammohasampajaññanti imesaṃ catunnaṃ satisampayuttānaṃ sampajaññānaṃ vasena satiṃ upaṭṭhapetvā ñāṇena paricchinditvāyeva tāni abhikkantapaṭikkantāni karoti. Sesapadesupi eseva nayo. Ayamettha saṅkhepo, vitthāro pana icchantena dīghanikāye sāmaññaphalavaṇṇanāto vā majjhimanikāye satipaṭṭhānavaṇṇanāto vā gahetabbo.</p>

<p rend="bodytext"><hi rend="bold">So iminā cā</hi>tiādinā kiṃ dasseti? Araññavāsassa paccayasampattiṃ dasseti. Yassa hi ime cattāro paccayā natthi, tassa araññavāso na ijjhati, tiracchānagatehi vā vanacarakehi vā saddhiṃ vatthabbataṃ āpajjati. Araññe adhivatthā devatā ‘‘kiṃ evarūpassa pāpabhikkhuno araññavāsenā’’ti bheravasaddaṃ sāventi, hatthehi sīsaṃ paharitvā palāyanākāraṃ karonti. ‘‘Asuko bhikkhu araññaṃ pavisitvā idañcidañca pāpakammamakāsī’’ti ayaso pattharati. Yassa panete cattāro paccayā atthi, tassa araññavāso ijjhati. So hi attano sīlaṃ <pb ed="V" n="2.0379" /> paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato vayato sammasanto ariyabhūmiṃ okkamati. Araññe adhivatthā devatā attamanā vaṇṇaṃ bhāsanti. Itissa udake pakkhittatelabindu viya yaso vitthāriko hoti.</p>

<p rend="bodytext">Tattha <hi rend="bold">vivitta</hi>nti suññaṃ, appasaddaṃ, appanigghosanti attho. Etadeva hi sandhāya vibhaṅge ‘‘vivittanti santike cepi <pb ed="P" n="3.0200" /> senāsanaṃ hoti, tañca anākiṇṇaṃ gahaṭṭhehi pabbajitehi, tena taṃ vivitta’’nti (vibha. 526) vuttaṃ. Seti ceva āsati ca etthāti <hi rend="bold">senāsanaṃ</hi>. Mañcapīṭhānametaṃ adhivacanaṃ. Tenāha – ‘‘senāsananti <pb ed="M" n="2.0383" /> mañcopi senāsanaṃ, pīṭhampi, bhisipi, bimbohanampi, vihāropi, aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi, rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ senāsana’’nti (vibha. 527). Apica vihāro, aḍḍhayogo, pāsādo, hammiyaṃ, guhāti idaṃ vihārasenāsanaṃ nāma. Mañco, pīṭhaṃ, bhisi, bimbohananti idaṃ mañcapīṭhasenāsanaṃ nāma. Cimilikā, cammakhaṇḍo, tiṇasanthāro, paṇṇasanthāroti idaṃ santhatasenāsanaṃ nāma. Yattha vā pana bhikkhū paṭikkamantīti etaṃ okāsasenāsanaṃ nāmāti evaṃ catubbidhaṃ senāsanaṃ hoti. Taṃ sabbampi senāsanaggahaṇena gahitameva.</p>

<p rend="bodytext">Imassa pana sakuṇasadisassa cātuddisassa bhikkhuno anucchavikaṃ dassento <hi rend="bold">araññaṃ rukkhamūla</hi>ntiādimāha. Tattha <hi rend="bold">arañña</hi>nti ‘‘nikkhamitvā bahi indakhīlā sabbametaṃ arañña’’nti (vibha. 529) ‘‘idaṃ bhikkhunīnaṃ vasena āgataṃ araññaṃ. ‘‘Āraññakaṃ nāma senāsanaṃ pañcadhanusatikaṃ pacchima’’nti (pārā. 654) idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese vuttaṃ. <hi rend="bold">Rukkhamūla</hi>nti <pb ed="P" n="3.0201" /> yaṃkiñci sītacchāyaṃ vivittaṃ rukkhamūlaṃ. <hi rend="bold">Pabbata</hi>nti selaṃ. Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti. <hi rend="bold">Kandara</hi>nti kaṃ vuccati udakaṃ, tena dāritaṃ udakabhinnaṃ pabbatapadesaṃ, yaṃ nitambantipi nadīnikuñjantipi vadanti. Tattha hi rajatapaṭṭasadisā vālikā hoti, matthake maṇivitānaṃ viya vanagahanaṃ, maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni sītāni katvā vālikaṃ ussāpetvā paṃsukūlacīvaraṃ paññāpetvā nisinnassa samaṇadhammaṃ karoto cittaṃ ekaggaṃ hoti. <hi rend="bold">Giriguha</hi>nti dvinnaṃ pabbatānaṃ antaraṃ, ekasmiṃyeva <pb ed="V" n="2.0380" /> vā umaṅgasadisaṃ mahāvivaraṃ. <hi rend="bold">Susāna</hi>lakkhaṇaṃ visuddhimagge (visuddhi. 1.34) vuttaṃ. <hi rend="bold">Vanapattha</hi>nti gāmantaṃ atikkamitvā manussānaṃ anupacāraṭṭhānaṃ, yattha na kasanti na vapanti. Tenevāha – ‘‘vanapatthanti dūrānametaṃ senāsanānaṃ adhivacana’’ntiādi. <hi rend="bold">Abbhokāsa</hi>nti acchannaṃ. Ākaṅkhamāno panettha cīvarakuṭiṃ katvā vasati. <hi rend="bold">Palālapuñja</hi>nti <pb ed="P" n="3.0202" /> palālarāsiṃ <pb ed="M" n="2.0384" />. Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.</p>

<p rend="bodytext"><hi rend="bold">Pacchābhatta</hi>nti bhattassa pacchato. <hi rend="bold">Piṇḍapātapaṭikkanto</hi>ti piṇḍapātapariyesanato paṭikkanto. <hi rend="bold">Pallaṅka</hi>nti samantato ūrubaddhāsanaṃ. <hi rend="bold">Ābhujitvā</hi>ti bandhitvā. <hi rend="bold">Ujuṃ kāyaṃ paṇidhāyā</hi>ti uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā. Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā khaṇe khaṇe vedanā uppajjeyyuṃ, tā na uppajjanti. Tāsu na uppajjamānāsu cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati. <hi rend="bold">Parimukhaṃ satiṃ upaṭṭhapetvā</hi>ti kammaṭṭhānābhimukhaṃ satiṃ ṭhapayitvā, mukhasamīpe vā katvāti attho. Teneva vibhaṅge vuttaṃ – ‘‘ayaṃ sati upaṭṭhitā hoti sūpaṭṭhitā nāsikagge vā mukhanimitte vā. Tena vuccati parimukhaṃ satiṃ upaṭṭhapetvā’’ti (vibha. 537). Atha vā <hi rend="bold">‘‘parī</hi>ti pariggahaṭṭho. <hi rend="bold">Mukha</hi>nti niyyānaṭṭho. <hi rend="bold">Satī</hi>ti upaṭṭhānaṭṭho. Tena vuccati – ‘parimukhaṃ sati’’’nti evaṃ paṭisambhidāyaṃ (paṭi. ma. 1.164) vuttanayena panettha attho daṭṭhabbo. Tatrāyaṃ saṅkhepo ‘‘pariggahitaniyyānaṃ satiṃ katvā’’ti.</p>

<p rend="bodytext"><hi rend="bold">Abhijjhaṃ loke</hi>ti ettha lujjana-palujjanaṭṭhena pañcupādānakkhandhā <pb ed="P" n="3.0203" /> loko. Tasmā pañcasu upādānakkhandhesu rāgaṃ pahāya kāmacchandaṃ vikkhambhetvāti ayamettha attho. <hi rend="bold">Vigatābhijjhenā</hi>ti vikkhambhanavasena pahīnattā vigatābhijjhena, na cakkhuviññāṇasadisenāti attho. <hi rend="bold">Abhijjhāya cittaṃ parisodhetī</hi>ti abhijjhāto cittaṃ parimoceti, yathā naṃ sā muñcati ceva muñcitvā ca na puna gaṇhāti, evaṃ karotīti attho. <hi rend="bold">Byāpādapadosaṃ pahāyā</hi>tiādīsupi eseva nayo. Byāpajjati iminā cittaṃ pūtikummāsādayo viya purimapakatiṃ pajahatīti <hi rend="bold">byāpādo</hi>. Vikārappattiyā padussati, paraṃ vā padūseti vināsetīti <hi rend="bold">padoso</hi>. Ubhayampetaṃ kodhasseva adhivacanaṃ <pb ed="V" n="2.0381" />. Thinaṃ cittagelaññaṃ, middhaṃ cetasikagelaññaṃ. Thinañca middhañca <hi rend="bold">thinamiddhaṃ. Ālokasaññī</hi>ti rattimpi divāpi diṭṭhaālokasañjānanasamatthāya vigatanīvaraṇāya parisuddhāya saññāya samannāgato <pb ed="M" n="2.0385" />. <hi rend="bold">Sato sampajāno</hi>ti satiyā ca ñāṇena ca samannāgato. Idaṃ ubhayaṃ ālokasaññāya upakārakattā vuttaṃ. Uddhaccañca kukkuccañca <hi rend="bold">uddhaccakukkuccaṃ. Tiṇṇavicikiccho</hi>ti vicikicchaṃ taritvā atikkamitvā ṭhito. ‘‘Kathamidaṃ kathamida’’nti evaṃ nappavattatīti <hi rend="bold">akathaṃkathī. Kusalesu dhammesū</hi>ti anavajjesu dhammesu. ‘‘Ime nu kho kusalā, kathamime kusalā’’ti evaṃ na vicikicchati na kaṅkhatīti attho. Ayamettha <pb ed="P" n="3.0204" /> saṅkhepo. Imesu pana nīvaraṇesu vacanatthalakkhaṇādibhedato yaṃ vattabbaṃ siyā, taṃ visuddhimagge (visuddhi. 1.71-72) vuttaṃ. <hi rend="bold">Paññāya dubbalīkaraṇe</hi>ti yasmā ime pañca nīvaraṇā uppajjamānā anuppannāya lokiyalokuttarāya paññāya uppajjituṃ na denti, uppannāpi aṭṭha samāpattiyo pañca vā abhiññā ucchinditvā pātenti. Tasmā paññāya dubbalīkaraṇāti vuccanti. <hi rend="bold">Vivicceva kāmehī</hi>tiādīni visuddhimagge vitthāritāni.</p>

<p rend="bodytext"><hi rend="bold">Ime āsavā</hi>tiādi aparenāpi pariyāyena catusaccappakāsanatthaṃ vuttaṃ. <hi rend="bold">Nāparaṃ itthattāyāti pajānātī</hi>ti ettāvatā heṭṭhā tīhi aṅgehi bāhirasamayassa nipphalabhāvaṃ dassetvā catutthena aṅgena attano sāsanassa gambhīrabhāvaṃ pakāsetvā desanāya arahattena kūṭaṃ gaṇhi. Idāni desanaṃ appento <hi rend="bold">evaṃ kho, bhikkhave</hi>tiādimāha.</p>

<p rend="title">9. Taṇhāsuttavaṇṇanā</p>

<p rend="bodytext" n="199"><hi rend="paranum">199</hi><hi rend="dot">.</hi> Navame <hi rend="bold">jālini</hi>nti jālasadisaṃ. Yathā hi jālaṃ samantato saṃsibbitaṃ ākulabyākulaṃ, evaṃ taṇhāpīti jālasadisattā jālinīti vuttā. Tayo vā bhave ajjhottharitvā ṭhitāya etissā tattha tattha attano koṭṭhāsabhūtaṃ jālaṃ atthītipi jālinī. <hi rend="bold">Sarita</hi>nti tattha tattha saritvā saṃsaritvā ṭhitaṃ. <hi rend="bold">Visaṭa</hi>nti patthaṭaṃ vikkhittaṃ. <hi rend="bold">Visattika</hi>nti tattha tattha visattaṃ laggaṃ lagitaṃ. Apica <pb ed="P" n="3.0205" /><hi rend="bold">‘‘visamūlā</hi>ti visattikā. <hi rend="bold">Visaphalā</hi>ti visattikā’’tiādināpi (mahāni. 3; cūḷani. mettagūmāṇavapucchāniddeso 22) nayenettha attho daṭṭhabbo. <hi rend="bold">Uddhasto</hi>ti upari dhaṃsito. <hi rend="bold">Pariyonaddho</hi>ti samantā veṭhito. <hi rend="bold">Tantākulakajāto</hi>ti tantaṃ viya ākulajāto. Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ <pb ed="V" n="2.0382" /> hoti, ‘‘idaṃ aggaṃ idaṃ mūla’’nti aggena vā aggaṃ, mūlena vā mūlaṃ samānetuṃ dukkaraṃ hoti, evaṃ sattā imāya taṇhāya <pb ed="M" n="2.0386" /> pariyonaddhā ākulabyākulā na sakkonti attano nissaraṇamaggaṃ ujuṃ kātuṃ. <hi rend="bold">Gulāguṇṭhikajāto</hi>ti gulāguṇṭhikaṃ vuccati pesakārakañjiyasuttaṃ. Gulā nāma sakuṇikā, tassā kulāvakotipi eke. Yathā tadubhayampi ākulaṃ aggena vā aggaṃ, mūlena vā mūlaṃ samānetuṃ dukkaranti purimanayeneva yojetabbaṃ. <hi rend="bold">Muñjapabbajabhūto</hi>ti muñjatiṇaṃ viya pabbajatiṇaṃ viya ca bhūto, tādiso jāto. Yathā tāni tiṇāni koṭṭetvā katarajjuṃ jiṇṇakāle katthaci patitaṃ gahetvā tesaṃ tiṇānaṃ ‘‘idaṃ aggaṃ idaṃ mūla’’nti aggena vā aggaṃ, mūlena vā mūlaṃ samānetuṃ dukkaraṃ. Tampi ca paccattapurisakāre ṭhatvā sakkā bhaveyya ujuṃ kātuṃ, ṭhapetvā pana bodhisatte añño satto attano dhammatāya taṇhājālaṃ padāletvā attano nissaraṇamaggaṃ ujuṃ kātuṃ samattho nāma natthi. Evamayaṃ loko taṇhājālena pariyonaddho apāyaṃ duggatiṃ vinipātaṃ saṃsāraṃ nātivattati. Tattha <pb ed="P" n="3.0206" /><hi rend="bold">apāyo</hi>ti niraya-tiracchānayoni-pettivisaya-asurakāyā. Sabbepi hi te vaḍḍhisaṅkhātassa āyassa abhāvato apāyāti vuccanti. Tathā dukkhassa gatibhāvato <hi rend="bold">duggati</hi>. Sukhasamussayato vinipatitattā <hi rend="bold">vinipāto</hi>. Itaro pana –</p>

<p rend="gatha1">‘‘Khandhānañca paṭipāṭi, dhātuāyatanāna ca;</p>

<p rend="gathalast">Abbocchinnaṃ vattamānā, saṃsāroti pavuccati.</p>

<p rend="bodytext">Taṃ sabbaṃ nātivattati nātikkamati, atha kho cutito paṭisandhiṃ paṭisandhito cutinti evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu sattāvāsesu mahāsamudde vātakkhittanāvā viya yante yuttagoṇo viya ca paribbhamatiyeva.</p>

<p rend="bodytext"><hi rend="bold">Ajjhattikassa upādāyā</hi>ti ajjhattikaṃ khandhapañcakaṃ upādāya. Idañhi upayogatthe sāmivacanaṃ. <hi rend="bold">Bāhirassa upādāyā</hi>ti bāhiraṃ khandhapañcakaṃ upādāya, idampi upayogatthe sāmivacanaṃ. <hi rend="bold">Asmīti, bhikkhave, satī</hi>ti, bhikkhave, yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhaggāhato asmīti hoti, tasmiṃ satīti attho. <hi rend="bold">Itthasmīti hotī</hi>tiādīsu pana evaṃ samūhato ahanti gahaṇe sati tato anupanidhāya <pb ed="M" n="2.0387" /> ca upanidhāya cāti <pb ed="V" n="2.0383" /> dvidhā gahaṇaṃ hoti. Tattha <hi rend="bold">anupanidhāyā</hi>ti aññaṃ ākāraṃ anupagamma <pb ed="P" n="3.0207" /> sakabhāvameva ārammaṇaṃ katvā itthasmīti hoti, khattiyādīsu idaṃpakāro ahanti evaṃ taṇhāmānadiṭṭhivasena hotīti attho. Idaṃ tāva anupanidhāya gahaṇaṃ. <hi rend="bold">Upanidhāya gahaṇaṃ</hi> pana duvidhaṃ hoti samato ca asamato ca. Taṃ dassetuṃ <hi rend="bold">evaṃsmīti aññathāsmī</hi>ti ca vuttaṃ. Tattha <hi rend="bold">evaṃsmī</hi>ti idaṃ samato upanidhāya gahaṇaṃ, yathāyaṃ khattiyo yathāyaṃ brāhmaṇo, evamahampīti attho. <hi rend="bold">Aññathāsmī</hi>ti idaṃ pana asamato gahaṇaṃ, yathāyaṃ khattiyo yathāyaṃ brāhmaṇo, tato aññathā ahaṃ, hīno vā adhiko vāti attho. Imāni tāva paccuppannavasena cattāri taṇhāvicaritāni.</p>

<p rend="bodytext"><hi rend="bold">Asasmīti satasmī</hi>ti imāni pana dve yasmā atthīti asaṃ, niccassetaṃ adhivacanaṃ. Sīdatīti sataṃ, aniccassetaṃ adhivacanaṃ. Tasmā sassatucchedavasena vuttānīti veditabbāni. Ito parāni <hi rend="bold">sa</hi>nti evamādīni cattāri saṃsayaparivitakkavasena vuttāni. <hi rend="bold">Santi hotī</hi>ti evamādīsu ahaṃ siyanti hotīti evamattho veditabbo. Adhippāyo panettha purimacatukke vuttanayeneva gahetabbo. <hi rend="bold">Apihaṃ sa</hi>ntiādīni pana cattāri api nāma ahaṃ bhaveyyanti evaṃ patthanākappanavasena vuttāni. Tānipi purimacatukke vuttanayeneva veditabbāni. <hi rend="bold">Bhavissa</hi>ntiādīni <pb ed="P" n="3.0208" /> pana cattāri anāgatavasena vuttāni. Tesampi purimacatukke vuttanayeneva attho veditabbo. Evamete –</p>

<p rend="gatha1">‘‘Dve diṭṭhisīsā sīsaññe, cattāro sīsamūlakā;</p>

<p rend="gathalast">Tayo tayoti etāni, aṭṭhārasa vibhāvaye.</p>

<p rend="bodytext">Etesu hi asasmi, satasmīti ete dve diṭṭhisīsā nāma. Asmi, santi, apihaṃ santi, bhavissanti ete cattāro suddhasīsā eva. Itthasmītiādayo tayo tayoti dvādasa sīsamūlakā nāmāti evamete dve diṭṭhisīsā cattāro suddhasīsā dvādasa sīsamūlakāti aṭṭhārasa taṇhāvicaritadhammā veditabbā. Imāni tāva ajjhattikassa upādāya aṭṭhārasa taṇhāvicaritāni. Bāhirassa upādāya taṇhāvicaritesupi eseva <pb ed="M" n="2.0388" /> nayo. <hi rend="bold">Iminā</hi>ti iminā rūpena vā…pe… viññāṇena vāti esa viseso veditabbo. Sesaṃ tādisameva.</p>

<p rend="bodytext"><hi rend="bold">Iti evarūpāni atītāni chattiṃsā</hi>ti ekamekassa puggalassa atīte addhani chattiṃsa. <hi rend="bold">Anāgatāni</hi><pb ed="V" n="2.0384" /><hi rend="bold">chattiṃsā</hi>ti ekamekasseva puggalassa ca anāgate addhani chattiṃsa. <hi rend="bold">Paccuppannāni chattiṃsā</hi>ti ekassa vā puggalassa yathāsambhavato bahūnaṃ vā paccuppanne addhani chattiṃsāva. Sabbasattānaṃ pana niyameneva atīte addhani chattiṃsa, anāgate chattiṃsa, paccuppanne chattiṃsa. Anantā hi asadisataṇhāmānadiṭṭhibhedā sattā. <hi rend="bold">Aṭṭhasataṃ</hi><pb ed="P" n="3.0209" /><hi rend="bold">taṇhāvicaritaṃ hontī</hi>ti ettha pana aṭṭhasatasaṅkhātaṃ taṇhāvicaritaṃ hotīti evamattho daṭṭhabbo.</p>

<p rend="title">10. Pemasuttavaṇṇanā</p>

<p rend="bodytext" n="200"><hi rend="paranum">200</hi><hi rend="dot">.</hi> Dasame <hi rend="bold">na ussenetī</hi>ti diṭṭhivasena na ukkhipati. <hi rend="bold">Na paṭisenetī</hi>ti paṭiviruddho hutvā kalahabhaṇḍanavasena na ukkhipati. <hi rend="bold">Na dhūpāyatī</hi>ti ajjhattikassa upādāya taṇhāvicaritavasena na dhūpāyati. <hi rend="bold">Na pajjalatī</hi>ti bāhirassa upādāya taṇhāvicaritavasena na pajjalati. <hi rend="bold">Na sampajjhāyatī</hi>ti asmimānavasena na sampajjhāyati. Sesaṃ pāḷinayeneva veditabbaṃ. Imasmiṃ sutte vaṭṭavivaṭṭaṃ kathitanti.</p>

<p rend="centre">Mahāvaggo pañcamo.</p>

<p rend="centre">Catutthapaṇṇāsakaṃ niṭṭhitaṃ.</p>

<p rend="strong">5. Pañcamapaṇṇāsakaṃ</p>

<p rend="chapter">(21) 1. Sappurisavaggo</p>

<p rend="title">1-6. Sikkhāpadasuttavaṇṇanā</p>

<p rend="bodytext" n="201"><hi rend="paranum">201</hi><hi rend="dot">.</hi> Pañcamassa <pb ed="V" n="2.0385" /><pb ed="M" n="2.0389" /> paṭhame <hi rend="bold">asappurisa</hi>nti lāmakapurisaṃ tucchapurisaṃ mūḷhapurisaṃ avijjāya andhīkataṃ bālaṃ. <hi rend="bold">Asappurisatara</hi>nti atirekena asappurisaṃ. Itare dve vuttapaṭipakkhavasena veditabbā. Sesamettha uttānatthameva. Yathā cettha, evaṃ ito paresu pañcasu. Etesu hi paṭhamaṃ pañcaveravasena desitaṃ, dutiyaṃ assaddhammavasena, tatiyaṃ kāyavacīdvāravasena, catutthaṃ manodvāravasena, pañcamaṃ aṭṭhamicchattavasena, chaṭṭhaṃ dasamicchattavasena.</p>

<p rend="title">7-10. Pāpadhammasuttacatukkavaṇṇanā</p>

<p rend="bodytext" n="207-210"><hi rend="paranum">207-210</hi><hi rend="dot">.</hi> Sattame <pb ed="P" n="3.0210" /><hi rend="bold">pāpa</hi>nti lāmakaṃ saṃkiliṭṭhapuggalaṃ. <hi rend="bold">Kalyāṇa</hi>nti bhaddakaṃ anavajjapuggalaṃ. Sesamettha uttānatthameva. Aṭṭhamepi eseva nayo. Navame <hi rend="bold">pāpadhamma</hi>nti lāmakadhammaṃ. <hi rend="bold">Kalyāṇadhamma</hi>nti anavajjadhammaṃ. Sesamettha uttānatthameva. Dasamepi eseva nayo. Imasmiṃ vagge dasasupi suttesu agāriyappaṭipadā kathitā. Sacepi sotāpannasakadāgāmino honti, vaṭṭatiyevāti.</p>

<p rend="centre">Sappurisavaggo paṭhamo.</p>

<p rend="chapter">(22) 2. Parisāvaggo</p>

<p rend="title">1. Parisāsuttavaṇṇanā</p>

<p rend="bodytext" n="211"><hi rend="paranum">211</hi><hi rend="dot">.</hi> Dutiyassa <pb ed="V" n="2.0386" /> paṭhame parisaṃ dūsentīti <hi rend="bold">parisadūsanā</hi>. Parisaṃ sobhentīti <hi rend="bold">parisasobhanā</hi>.</p>

<p rend="title">2. Diṭṭhisuttavaṇṇanā</p>

<p rend="bodytext" n="212"><hi rend="paranum">212</hi><hi rend="dot">.</hi> Dutiye manoduccarite pariyāpannāpi micchādiṭṭhi mahāsāvajjatāya visuṃ vuttā, tassā ca paṭipakkhavasena sammādiṭṭhi.</p>

<p rend="title">3. Akataññutāsuttavaṇṇanā</p>

<p rend="bodytext" n="213"><hi rend="paranum">213</hi><hi rend="dot">.</hi> Tatiye <pb ed="M" n="2.0390" /><hi rend="bold">akataññutā akataveditā</hi>ti akataññutāya akataveditāya. Ubhayampetaṃ atthato ekameva. Sukkapakkhepi eseva nayo.</p>

<p rend="title">4-7. Pāṇātipātīsuttādivaṇṇanā</p>

<p rend="bodytext" n="214-217"><hi rend="paranum">214-217</hi><hi rend="dot">.</hi> Catutthaṃ catunnaṃ kammakilesānaṃ tappaṭipakkhassa ca vasena vuttaṃ, pañcamaṃ sukkapakkhānaṃ ādito catunnaṃ micchattānaṃ vasena, chaṭṭhaṃ avasesānaṃ catunnaṃ, sattamaṃ anariyavohāraariyavohārānaṃ. Tathā <pb ed="P" n="3.0211" /> aṭṭhamanavamadasamāni sappaṭipakkhānaṃ assaddhammānaṃ vasena vuttāni. Sabbasuttesu pana sukkapakkhadhammā lokiyalokuttaramissakāva kathitā. Navasu suttesu kiñcāpi ‘‘sagge’’ti vuttaṃ, tayo pana maggā tīṇi ca phalāni labbhantiyevāti.</p>

<p rend="centre">Parisāvaggo dutiyo.</p>

<p rend="chapter">(23) 3. Duccaritavaggavaṇṇanā</p>

<p rend="bodytext" n="221-231"><hi rend="paranum">221-231</hi><hi rend="dot">.</hi> Tatiyassa <pb ed="V" n="2.0387" /> paṭhamādīni uttānatthāneva. Dasame yo cintetvā kabyaṃ karoti, ayaṃ <hi rend="bold">cintākavi</hi> nāma. Yo sutvā karoti, ayaṃ <hi rend="bold">sutakavi</hi> nāma. Yo ekaṃ atthaṃ nissāya karoti, ayaṃ <hi rend="bold">atthakavi</hi> nāma. Yo taṅkhaṇaññeva vaṅgīsatthero viya attano paṭibhānena karoti, ayaṃ <hi rend="bold">paṭibhānakavi</hi> nāmāti.</p>

<p rend="centre">Duccaritavaggo tatiyo.</p>

<p rend="chapter">(24) 4. Kammavaggo</p>

<p rend="title">1. Saṃkhittasuttavaṇṇanā</p>

<p rend="bodytext" n="232"><hi rend="paranum">232</hi><hi rend="dot">.</hi> Catutthassa <pb ed="V" n="2.0388" /> paṭhame <hi rend="bold">kaṇha</hi>nti kāḷakaṃ dasaakusalakammapathakammaṃ. <hi rend="bold">Kaṇhavipāka</hi>nti apāye nibbattanato kāḷakavipākaṃ. <hi rend="bold">Sukka</hi>nti paṇḍarakaṃ kusalakammapathakammaṃ <pb ed="M" n="2.0391" />. <hi rend="bold">Sukkavipāka</hi>nti sagge nibbattanato paṇḍarakavipākaṃ. <hi rend="bold">Kaṇhasukka</hi>nti missakakammaṃ. <hi rend="bold">Kaṇhasukkavipāka</hi>nti <pb ed="P" n="3.0212" /> sukhadukkhavipākaṃ. Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno kusalena pavatte sukhaṃ vediyati. Kusalena rājakulepi nibbatto akusalena pavatte dukkhaṃ vediyati. <hi rend="bold">Akaṇhaṃ asukka</hi>nti kammakkhayakaraṃ catumaggañāṇaṃ adhippetaṃ. Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkavipākaṃ dadeyya. Ubhayavipākassa pana appadānato akaṇhaṃ asukkanti ayamettha attho.</p>

<p rend="title">2. Vitthārasuttavaṇṇanā</p>

<p rend="bodytext" n="233"><hi rend="paranum">233</hi><hi rend="dot">.</hi> Dutiye <hi rend="bold">sabyābajjha</hi>nti sadosaṃ. <hi rend="bold">Kāyasaṅkhāra</hi>nti kāyadvāracetanaṃ. <hi rend="bold">Abhisaṅkharotī</hi>ti āyūhati sampiṇḍeti. Sesadvayepi eseva nayo. <hi rend="bold">Sabyābajjhaṃ loka</hi>nti sadukkhaṃ lokaṃ. <hi rend="bold">Sabyābajjhā phassā</hi>ti sadukkhā vipākaphassā. <hi rend="bold">Sabyābajjhaṃ vedanaṃ vediyatī</hi>ti sābādhaṃ vipākavedanaṃ vediyati. <hi rend="bold">Ekantadukkha</hi>nti ekanteneva dukkhaṃ, na sukhasammissaṃ. <hi rend="bold">Seyyathāpi sattā nerayikā</hi>ti ettha <hi rend="bold">seyyathāpī</hi>ti nidassanatthe nipāto. Tena kevalaṃ nerayikasatte dasseti, aññe pana taṃsarikkhakā nāma natthi. Iminā upāyena sabbattha attho veditabbo. <hi rend="bold">Seyyathāpi manussā</hi>tiādīsu pana manussānaṃ tāva kālena sukhā vedanā uppajjati, kālena dukkhā vedanā. <hi rend="bold">Ekacce</hi><pb ed="P" n="3.0213" /><hi rend="bold">ca devā</hi>ti ettha pana kāmāvacaradevā daṭṭhabbā. Tesañhi mahesakkhatarā devatā disvā nisinnāsanato vuṭṭhānaṃ, pārutauttarāsaṅgassa otāraṇaṃ, añjalipaggaṇhanantiādīnaṃ vasena kālena dukkhaṃ uppajjati, dibbasampattiṃ anubhavantānaṃ kālena sukhaṃ. <hi rend="bold">Ekacce ca vinipātikā</hi>ti ettha vemānikapetā daṭṭhabbā. Te nirantarameva ekasmiṃ kāle sukhaṃ, ekasmiṃ kāle <pb ed="V" n="2.0389" /> dukkhaṃ vediyanti. Nāgasupaṇṇahatthiassādayo pana manussā viya vokiṇṇasukhadukkhāva honti. <hi rend="bold">Pahānāya yā cetanā</hi>ti ettha vivaṭṭagāminī maggacetanā veditabbā. Sā hi kammakkhayāya saṃvattatīti.</p>

<p rend="title">3. Soṇakāyanasuttavaṇṇanā</p>

<p rend="bodytext" n="234"><hi rend="paranum">234</hi><hi rend="dot">.</hi> Tatiye <pb ed="M" n="2.0392" /><hi rend="bold">sikhāmoggallāno</hi>ti sīsamajjhe ṭhitāya mahatiyā sikhāya samannāgato moggallānagotto brāhmaṇo. <hi rend="bold">Purimānī</hi>ti atītānantaradivasato paṭṭhāya purimāni, dutiyādito paṭṭhāya <hi rend="bold">purimatarāni</hi> veditabbāni. <hi rend="bold">Soṇakāyano</hi>ti tasseva antevāsiko. <hi rend="bold">Kammasaccāyaṃ bho loko</hi>ti bho ayaṃ loko kammasabhāvo. <hi rend="bold">Kammasamārambhaṭṭhāyī</hi>ti kammasamārambhena tiṭṭhati. Kammaṃ āyūhantova tiṭṭhati, anāyūhanto ucchijjatīti dīpeti. Sesaṃ heṭṭhā vuttanayameva.</p>

<p rend="title">4-9. Sikkhāpadasuttādivaṇṇanā</p>

<p rend="bodytext" n="235"><hi rend="paranum">235</hi><hi rend="dot">.</hi> Catutthādīnipi uttānatthāneva. Maggaṅgesu pana yasmā satiyā upaṭṭhapetvā paññāya paricchindati, tasmā ubhayameva kammaṃ. Sesā aṅgāneva honti, no kammanti <pb ed="P" n="3.0214" /> vuttaṃ. Bojjhaṅgesupi eseva nayo. Abhidhamme pana sabbampetaṃ avisesena cetanāsampayuttakammanteva vaṇṇitaṃ.</p>

<p rend="title">10. Samaṇasuttavaṇṇanā</p>

<p rend="bodytext" n="241"><hi rend="paranum">241</hi><hi rend="dot">.</hi> Dasame <hi rend="bold">idhevā</hi>ti imasmiṃyeva sāsane. Ayaṃ pana niyamo sesapadesupi veditabbo. Dutiyādayopi hi samaṇā idheva, na aññattha. <hi rend="bold">Suññā</hi>ti rittā tucchā. <hi rend="bold">Parappavādā</hi>ti cattāro sassatavādā, cattāro ekaccasassatikā, cattāro antānantikā, cattāro amarāvikkhepikā, dve adhiccasamuppannikā, soḷasa saññivādā, aṭṭha asaññivādā, aṭṭha nevasaññināsaññivādā, satta ucchedavādā, pañca diṭṭhadhammanibbānavādāti ime sabbepi brahmajāle āgatadvāsaṭṭhidiṭṭhiyo ito bāhirānaṃ paresaṃ pavādā parappavādā nāma. Te sabbepi imehi catūhi phalaṭṭhakasamaṇehi suññā. Na hi te ettha santi. Na kevalañca eteheva suññā <pb ed="V" n="2.0390" />, catūhi pana maggaṭṭhakasamaṇehipi, catunnaṃ maggānaṃ atthāya āraddhavipassakehipīti dvādasahipi samaṇehi suññā eva. Idameva atthaṃ sandhāya bhagavatā mahāparinibbāne (dī. ni. 2.214) vuttaṃ –</p>

<p rend="gatha1">‘‘Ekūnatiṃso <pb ed="M" n="2.0393" /> vayasā subhadda,</p>

<p rend="gatha2">Yaṃ pabbajiṃ kiṃkusalānuesī;</p>

<p rend="gatha3">Vassāni paññāsa samādhikāni,</p>

<p rend="gatha2">Yato ahaṃ pabbajito subhadda;</p>

<p rend="gatha3">Ñāyassa dhammassa padesavattī,</p>

<p rend="gathalast">Ito bahiddhā samaṇopi natthi’’.</p>

<p rend="bodytext">‘‘Dutiyopi samaṇo natthi, tatiyopi samaṇo natthi, catutthopi samaṇo natthi, suññā parappavādā samaṇehi aññehī’’ti <pb ed="P" n="3.0215" />. Ettha hi padesavattīti āraddhavipassako adhippeto. Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi ekato katvā ‘‘samaṇopi natthī’’ti āha, sakadāgāmimaggassa āraddhavipassakaṃ maggaṭṭhaṃ phalaṭṭhanti tayopi ekato katvā ‘‘dutiyopi samaṇo natthī’’ti āha. Itaresupi dvīsu eseva nayo. Ekādasamaṃ uttānatthamevāti.</p>

<p rend="centre">Kammavaggo catuttho.</p>

<p rend="chapter">(25) 5. Āpattibhayavaggo</p>

<p rend="title">1. Saṅghabhedakasuttavaṇṇanā</p>

<p rend="bodytext" n="243"><hi rend="paranum">243</hi><hi rend="dot">.</hi> Pañcamassa <pb ed="V" n="2.0391" /> paṭhame <hi rend="bold">api nu taṃ, ānanda, adhikaraṇa</hi>nti vivādādhikaraṇādīsu aññataraṃ adhikaraṇaṃ bhikkhusaṅghassa uppajji, satthā tassa vūpasantabhāvaṃ pucchanto evamāha. <hi rend="bold">Kuto taṃ, bhante</hi>ti, bhante, kuto kinti kena kāraṇena taṃ adhikaraṇaṃ vūpasamissatīti vadati. <hi rend="bold">Kevalakappa</hi>nti sakalaṃ samantato. <hi rend="bold">Saṅghabhedāya ṭhito</hi>ti saṅghena saddhiṃ vādatthāya kathitaṃ paṭikathentova ṭhito. <hi rend="bold">Tatrāyasmā</hi>ti tasmiṃ evaṃ ṭhite āyasmā anuruddho. <hi rend="bold">Na ekavācikampi bhaṇitabbaṃ maññatī</hi>ti ‘‘mā, āvuso, saṅghena saddhiṃ evaṃ avacā’’ti ekavacanampi vattabbaṃ na maññati. <hi rend="bold">Voyuñjatī</hi>ti anuyuñjati anuyogaṃ āpajjati. <hi rend="bold">Atthavase</hi>ti kāraṇavase. <hi rend="bold">Nāsessantī</hi>ti <pb ed="P" n="3.0216" /> uposathappavāraṇaṃ upagantuṃ adatvā nikkaḍḍhissanti. Sesaṃ pāḷivaseneva veditabbaṃ.</p>

<p rend="title">2. Āpattibhayasuttavaṇṇanā</p>

<p rend="bodytext" n="244"><hi rend="paranum">244</hi><hi rend="dot">.</hi> Dutiye <pb ed="M" n="2.0394" /><hi rend="bold">khuramuṇḍaṃ karitvā</hi>ti pañca sikhaṇḍake ṭhapetvā khurena muṇḍaṃ karitvā. <hi rend="bold">Kharassarenā</hi>ti kakkhaḷasaddena. <hi rend="bold">Paṇavenā</hi>ti vajjhabheriyā. <hi rend="bold">Thalaṭṭhassā</hi>ti ekamante ṭhitassa. <hi rend="bold">Sīsacchejja</hi>nti sīsacchedārahaṃ. <hi rend="bold">Yatra hi nāmā</hi>ti yaṃ nāma. <hi rend="bold">So vatassāha</hi>nti so vata ahaṃ assaṃ, yaṃ evarūpaṃ pāpaṃ na kareyyanti attho. <hi rend="bold">Yathādhammaṃ paṭikarissatī</hi>ti dhammānurūpaṃ paṭikarissati, sāmaṇerabhūmiyaṃ ṭhassatīti attho. <hi rend="bold">Kāḷavatthaṃ paridhāyā</hi>ti kāḷapilotikaṃ nivāsetvā. <hi rend="bold">Mosalla</hi>nti musalābhipātārahaṃ. <hi rend="bold">Yathādhamma</hi>nti idha āpattito vuṭṭhāya suddhante patiṭṭhahanto yathādhammaṃ karoti nāma. <hi rend="bold">Bhasmapuṭa</hi>nti chārikābhaṇḍikaṃ. <hi rend="bold">Gārayhaṃ bhasmapuṭa</hi>nti garahitabbachārikāpuṭena matthake abhighātārahaṃ. <hi rend="bold">Yathādhamma</hi>nti idha āpattiṃ desento yathādhammaṃ paṭikaroti nāma. <hi rend="bold">Upavajja</hi>nti upavādārahaṃ. <hi rend="bold">Pāṭidesanīyesū</hi>ti paṭidesetabbesu. Iminā <pb ed="P" n="3.0217" /> sabbāpi <pb ed="V" n="2.0392" /> sesāpattiyo saṅgahitā. <hi rend="bold">Imāni kho, bhikkhave, cattāri āpattibhayānī</hi>ti, bhikkhave, imāni cattāri āpattiṃ nissāya uppajjanakabhayāni nāmāti.</p>

<p rend="title">3. Sikkhānisaṃsasuttavaṇṇanā</p>

<p rend="bodytext" n="245"><hi rend="paranum">245</hi><hi rend="dot">.</hi> Tatiye sikkhā ānisaṃsā etthāti <hi rend="bold">sikkhānisaṃsaṃ</hi>. Paññā uttarā etthāti <hi rend="bold">paññuttaraṃ</hi>. Vimutti sāro etthāti <hi rend="bold">vimuttisāraṃ</hi>. Sati ādhipateyyā etthāti <hi rend="bold">satādhipateyyaṃ</hi>. Etesaṃ hi sikkhādisaṅkhātānaṃ ānisaṃsādīnaṃ atthāya vussatīti vuttaṃ hoti. <hi rend="bold">Ābhisamācārikā</hi>ti uttamasamācārikā. Vattavasena paññattasīlassetaṃ adhivacanaṃ. <hi rend="bold">Tathā tathā so tassā sikkhāyā</hi>ti tathā tathā so sikkhākāmo bhikkhu tasmiṃ sikkhāpade.</p>

<p rend="bodytext"><hi rend="bold">Ādibrahmacariyikā</hi>ti maggabrahmacariyassa ādibhūtānaṃ catunnaṃ mahāsīlānametaṃ adhivacanaṃ. <hi rend="bold">Sabbaso</hi>ti sabbākārena. <hi rend="bold">Dhammā</hi>ti catusaccadhammā. <hi rend="bold">Paññāya samavekkhitā hontī</hi>ti sahavipassanāya maggapaññāya sudiṭṭhā honti. <hi rend="bold">Vimuttiyā phusitā hontī</hi>ti arahattaphalavimuttiyā ñāṇaphassena phuṭṭhā honti. <hi rend="bold">Ajjhattaṃyeva sati sūpaṭṭhitā hotī</hi>ti niyakajjhatteyeva sati suṭṭhu upaṭṭhitā hoti. <hi rend="bold">Paññāya anuggahessāmī</hi>ti vipassanāpaññāya <pb ed="M" n="2.0395" /> anuggahessāmi. <hi rend="bold">Paññāya</hi><pb ed="P" n="3.0218" /><hi rend="bold">samavekkhissāmī</hi>ti idhāpi vipassanāpaññā adhippetā. <hi rend="bold">Phusitaṃ vā dhammaṃ tattha tattha paññāya anuggahessāmī</hi>ti ettha pana maggapaññāva adhippetā.</p>

<p rend="title">4. Seyyāsuttavaṇṇanā</p>

<p rend="bodytext" n="246"><hi rend="paranum">246</hi><hi rend="dot">.</hi> Catutthe <hi rend="bold">petā</hi>ti kālakatā vuccanti. <hi rend="bold">Uttānā sentī</hi>ti te yebhuyyena uttānakāva sayanti. Atha vā pettivisaye nibbattā <hi rend="bold">petā</hi> nāma, te appamaṃsalohitattā aṭṭhisaṅghātajaṭitā ekena passena sayituṃ na sakkonti, uttānāva senti. <hi rend="bold">Anattamano hotī</hi>ti tejussadattā sīho migarājā dve purimapāde ekasmiṃ, pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati. Divasampi sayitvā pabujjhamāno na uttasanto pabujjhati, sīsaṃ pana ukkhipitvā purimapādādīnaṃ ṭhitokāsaṃ sallakkhetvā sace kiñci ṭhānaṃ <pb ed="V" n="2.0393" /> vijahitvā ṭhitaṃ hoti, ‘‘nayidaṃ tuyhaṃ jātiyā, na sūrabhāvassa anurūpa’’nti anattamano hutvā tattheva sayati, na gocarāya pakkamati. Idaṃ sandhāya vuttaṃ – ‘‘anattamano hotī’’ti. Avijahitvā ṭhite pana ‘‘tuyhaṃ jātiyā ca sūrabhāvassa ca anurūpamida’’nti haṭṭhatuṭṭho uṭṭhāya sīhavijambhanaṃ vijambhitvā kesarabhāraṃ vidhunitvā tikkhattuṃ sīhanādaṃ <pb ed="P" n="3.0219" /> naditvā gocarāya pakkamati. Tena vuttaṃ – ‘‘attamano hotī’’ti.</p>

<p rend="title">5. Thūpārahasuttavaṇṇanā</p>

<p rend="bodytext" n="247"><hi rend="paranum">247</hi><hi rend="dot">.</hi> Pañcame <hi rend="bold">rājā cakkavattī</hi>ti ettha kasmā bhagavā agāramajjhe vasitvā kālakatassa rañño thūpakaraṇaṃ anujānāti, na sīlavato puthujjanabhikkhussāti? Anacchariyattā. Puthujjanabhikkhūnañhi thūpe anuññāyamāne tambapaṇṇidīpe tāva thūpānaṃ okāso na bhaveyya, tathā aññesu ṭhānesu. Tasmā ‘‘anacchariyā te bhavissantī’’ti nānujānāti. Cakkavattī rājā ekova nibbattati, tenassa thūpo acchariyo hoti. Puthujjanasīlavato pana parinibbutabhikkhuno viya mahantampi sakkāraṃ kātuṃ vaṭṭatiyeva. Chaṭṭhasattamāni uttānatthāneva.</p>

<p rend="title">8. Paṭhamavohārasuttavaṇṇanā</p>

<p rend="bodytext" n="250"><hi rend="paranum">250</hi><hi rend="dot">.</hi> Aṭṭhame <pb ed="M" n="2.0396" /><hi rend="bold">anariyavohārā</hi>ti anariyānaṃ kathā. Sesesupi eseva nayo.</p>

<p rend="centre">Āpattibhayavaggo pañcamo.</p>

<p rend="centre">Pañcamapaṇṇāsakaṃ niṭṭhitaṃ.</p>

<p rend="chapter">(26) 6. Abhiññāvaggo</p>

<p rend="title">1-3. Abhiññāsuttādivaṇṇanā</p>

<p rend="bodytext" n="254-256"><hi rend="paranum">254-256</hi><hi rend="dot">.</hi> Chaṭṭhassa <pb ed="V" n="2.0394" /> paṭhame <hi rend="bold">abhiññāyā</hi>ti jānitvā. <hi rend="bold">Samatho ca vipassanā cā</hi>ti cittekaggatā ca saṅkhārapariggahavipassanāñāṇañca. <hi rend="bold">Vijjā ca vimutti cā</hi>ti maggañāṇavijjā ca sesā sampayuttakadhammā ca. Dutiye <pb ed="P" n="3.0220" /><hi rend="bold">anariyapariyesanā</hi>ti anariyānaṃ esanā gavesanā. <hi rend="bold">Jarādhamma</hi>nti jarāsabhāvaṃ. Sesesupi eseva nayo. Tatiyaṃ uttānameva.</p>

<p rend="title">4. Mālukyaputtasuttavaṇṇanā</p>

<p rend="bodytext" n="257"><hi rend="paranum">257</hi><hi rend="dot">.</hi> Catutthe <hi rend="bold">mālukyaputto</hi>ti mālukyabrāhmaṇiyā putto. <hi rend="bold">Etthā</hi>ti etasmiṃ tava ovādayācane. Iminā theraṃ apasādetipi ussādetipi. Kathaṃ? Ayaṃ kira daharakāle paccayesu laggo hutvā pacchā mahallakakāle araññavāsaṃ patthento kammaṭṭhānaṃ yācati. Atha bhagavā ‘‘ettha dahare kiṃ vakkhāma, mālukyaputto viya tumhepi taruṇakāle paccayesu laggitvā mahallakakāle araññaṃ pavisitvā samaṇadhammaṃ kareyyāthā’’ti iminā adhippāyena bhaṇanto theraṃ apasādeti nāma. Yasmā pana thero mahallakakāleva araññaṃ pavisitvā samaṇadhammaṃ kātukāmo, tasmā bhagavā ‘‘ettha dahare kiṃ vakkhāma, ayaṃ amhākaṃ mālukyaputto mahallakakālepi araññaṃ pavisitvā samaṇadhammaṃ kātukāmo <pb ed="M" n="2.0397" /> kammaṭṭhānaṃ yācati. Tumhe tāva taruṇakālepi vīriyaṃ na karothā’’ti iminā adhippāyena bhaṇanto theraṃ ussādeti nāmāti yojanā.</p>

<p rend="title">5-10. Kulasuttādivaṇṇanā</p>

<p rend="bodytext" n="258-263"><hi rend="paranum">258-263</hi><hi rend="dot">.</hi> Pañcame <pb ed="V" n="2.0395" /><pb ed="P" n="3.0221" /><hi rend="bold">ādhipacce ṭhapentī</hi>ti bhaṇḍāgārikaṭṭhāne ṭhapenti. Chaṭṭhe <hi rend="bold">vaṇṇasampanno</hi>ti sarīravaṇṇena samannāgato. <hi rend="bold">Balasampanno</hi>ti kāyabalena samannāgato. Bhikkhuvāre <hi rend="bold">vaṇṇasampanno</hi>ti guṇavaṇṇena samannāgato. <hi rend="bold">Balasampanno</hi>ti vīriyabalena samannāgato. <hi rend="bold">Javasampanno</hi>ti ñāṇajavena samannāgato. Sattamepi eseva nayo. Sesamettha uttānamevāti.</p>

<p rend="centre">Abhiññāvaggo chaṭṭho.</p>

<p rend="chapter">(27) 7. Kammapathavaggavaṇṇanā</p>

<p rend="bodytext" n="264-273"><hi rend="paranum">264-273</hi><hi rend="dot">.</hi> Kammapathavaggepi <pb ed="V" n="2.0396" /> dasapi kammapathā lokiyalokuttaramissakāva kathitā.</p>

<p rend="chapter">(28) 8. Rāgapeyyālavaṇṇanā</p>

<p rend="bodytext" n="274-783"><hi rend="paranum">274-783</hi><hi rend="dot">.</hi> Rāgapeyyālaṃ arahattaṃ pāpetvā kathitaṃ. Sesaṃ sabbattha uttānatthamevāti.</p>

<p rend="centre">Manorathapūraṇiyā aṅguttaranikāya-aṭṭhakathāya</p>

<p rend="centre">Catukkanipātassa saṃvaṇṇanā niṭṭhitā.</p>
</body>
<back></back>
</text>
</TEI.2>
