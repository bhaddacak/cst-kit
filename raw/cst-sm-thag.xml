<?xml version="1.0" encoding="UTF-8"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>
<p rend="centre">Namo tassa bhagavato arahato sammāsambuddhassa</p>

<p rend="nikaya">Khuddakanikāye</p>

<p rend="book">Theragāthāpāḷi</p>

<p rend="strong">Nidānagāthā</p>

<p rend="gatha1">Sīhānaṃva <pb ed="T" n="0.0260" /><pb ed="M" n="0.0019" /><pb ed="V" n="0.0161" /><pb ed="P" n="0.0001" /> nadantānaṃ, dāṭhīnaṃ girigabbhare;</p>

<p rend="gathalast">Suṇātha bhāvitattānaṃ, gāthā atthūpanāyikā <note>attūpanāyikā (sī. ka.)</note>.</p>

<p rend="gatha1">Yathānāmā yathāgottā, yathādhammavihārino;</p>

<p rend="gathalast">Yathādhimuttā sappaññā, vihariṃsu atanditā.</p>

<p rend="gatha1">Tattha tattha vipassitvā, phusitvā accutaṃ padaṃ;</p>

<p rend="gathalast">Katantaṃ paccavekkhantā, imamatthamabhāsisuṃ.</p>

<p rend="chapter">1. Ekakanipāto</p>

<p rend="group">1. Paṭhamavaggo</p>

<p rend="title">1. Subhūtittheragāthā</p>

<p rend="hangnum" n="1"><hi rend="paranum">1</hi><hi rend="dot">.</hi></p>

<p rend="gatha1"> ‘‘Channā <pb ed="V" n="0.0162" /> me kuṭikā sukhā nivātā, vassa deva yathāsukhaṃ;</p>

<p rend="gathalast">Cittaṃ me susamāhitaṃ vimuttaṃ, ātāpī viharāmi vassa devā’’ti.</p>

<p rend="bodytext">Itthaṃ sudaṃ <note>itthaṃ sumaṃ (ka. aṭṭha.)</note> āyasmā subhūtitthero gāthaṃ abhāsitthāti.</p>

<p rend="title">2. Mahākoṭṭhikattheragāthā</p>

<p rend="hangnum" n="2"><hi rend="paranum">2</hi><hi rend="dot">.</hi></p>

<p rend="gatha1"> ‘‘Upasanto <pb ed="M" n="0.0220" /> uparato, mantabhāṇī anuddhato;</p>

<p rend="gathalast">Dhunāti pāpake dhamme, dumapattaṃva māluto’’ti.</p>

<p rend="bodytext">Itthaṃ sudaṃ āyasmā mahākoṭṭhiko <note>mahākoṭṭhito (sī. syā.)</note> thero gāthaṃ abhāsitthāti.</p>

<p rend="title">3. Kaṅkhārevatattheragāthā</p>

<p rend="hangnum" n="3"><hi rend="paranum">3</hi><hi rend="dot">.</hi></p>

<p rend="gatha1"> ‘‘Paññaṃ <pb ed="T" n="0.0261" /><pb ed="P" n="0.0002" /> imaṃ passa tathāgatānaṃ, aggi yathā pajjalito nisīthe;</p>

<p rend="gathalast">Ālokadā cakkhudadā bhavanti, ye āgatānaṃ vinayanti kaṅkha’’nti.</p>

<p rend="bodytext">Itthaṃ sudaṃ āyasmā kaṅkhārevato thero gāthaṃ abhāsitthāti.</p>

<p rend="title">4. Puṇṇattheragāthā</p>

<p rend="hangnum" n="4"><hi rend="paranum">4</hi><hi rend="dot">.</hi></p>

<p rend="gatha1"> ‘‘Sambhireva samāsetha, paṇḍitehatthadassibhi;</p>

<p rend="gatha2">Atthaṃ mahantaṃ gambhīraṃ, duddasaṃ nipuṇaṃ aṇuṃ;</p>

<p rend="gathalast">Dhīrā samadhigacchanti, appamattā vicakkhaṇā’’ti.</p>

<p rend="bodytext">Itthaṃ sudaṃ āyasmā puṇṇo mantāṇiputto <note>mantāniputto (syā. ka.)</note> thero gāthaṃ abhāsitthāti.</p>

<p rend="title">5. Dabbattheragāthā</p>

<p rend="hangnum" n="5"><hi rend="paranum">5</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0163" /> duddamiyo damena danto, dabbo santusito vitiṇṇakaṅkho;</p>

<p rend="gathalast">Vijitāvī apetabheravo hi, dabbo so parinibbuto ṭhitatto’’ti.</p>

<p rend="bodytext">Itthaṃ sudaṃ āyasmā dabbo thero gāthaṃ abhāsitthāti.</p>

<p rend="title">6. Sītavaniyattheragāthā</p>

<p rend="hangnum" n="6"><hi rend="paranum">6</hi><hi rend="dot">.</hi></p>

<p rend="gatha1"> ‘‘Yo <pb ed="M" n="0.0221" /> sītavanaṃ upagā bhikkhu, eko santusito samāhitatto;</p>

<p rend="gathalast">Vijitāvī apetalomahaṃso, rakkhaṃ kāyagatāsatiṃ dhitimā’’ti.</p>

<p rend="bodytext">Itthaṃ sudaṃ āyasmā sītavaniyo thero gāthaṃ abhāsitthāti.</p>

<p rend="title">7. Bhalliyattheragāthā</p>

<p rend="hangnum" n="7"><hi rend="paranum">7</hi><hi rend="dot">.</hi></p>

<p rend="gatha1"> ‘‘Yopānudī <pb ed="T" n="0.0262" /> maccurājassa senaṃ, naḷasetuṃva sudubbalaṃ mahogho;</p>

<p rend="gathalast">Vijitāvī apetabheravo hi, danto so parinibbuto ṭhitatto’’ti.</p>

<p rend="bodytext">Itthaṃ sudaṃ āyasmā bhalliyo thero gāthaṃ abhāsitthāti.</p>

<p rend="title">8. Vīrattheragāthā</p>

<p rend="hangnum" n="8"><hi rend="paranum">8</hi><hi rend="dot">.</hi></p>

<p rend="gatha1"> ‘‘Yo duddamiyo damena danto, vīro santusito vitiṇṇakaṅkho;</p>

<p rend="gathalast">Vijitāvī apetalomahaṃso, vīro so parinibbuto ṭhitatto’’ti.</p>

<p rend="bodytext">Itthaṃ sudaṃ āyasmā vīro thero gāthaṃ abhāsitthāti.</p>

<p rend="title">9. Pilindavacchattheragāthā</p>

<p rend="hangnum" n="9"><hi rend="paranum">9</hi><hi rend="dot">.</hi></p>

<p rend="gatha1"> ‘‘Svāgataṃ na durāgataṃ <note>nāpagataṃ (sī. syā.)</note>, nayidaṃ dumantitaṃ mama;</p>

<p rend="gathalast">Saṃvibhattesu dhammesu, yaṃ seṭṭhaṃ tadupāgami’’nti.</p>

<p rend="bodytext">Itthaṃ sudaṃ āyasmā pilindavaccho <note>pilindivaccho (sī.)</note> thero gāthaṃ abhāsitthāti.</p>

<p rend="title">10. Puṇṇamāsattheragāthā</p>

<p rend="hangnum" n="10"><hi rend="paranum">10</hi><hi rend="dot">.</hi></p>

<p rend="gatha1"> ‘‘Vihari <pb ed="M" n="0.0222" /><pb ed="V" n="0.0164" /><pb ed="P" n="0.0003" /> apekkhaṃ idha vā huraṃ vā, yo vedagū samito yatatto;</p>

<p rend="gathalast">Sabbesu dhammesu anūpalitto, lokassa jaññā udayabbayañcā’’ti.</p>

<p rend="bodytext">Itthaṃ sudaṃ āyasmā puṇṇamāso thero gāthaṃ abhāsitthāti.</p>

<p rend="centre">Vaggo paṭhamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Subhūti <pb ed="T" n="0.0263" /> koṭṭhiko thero, kaṅkhārevatasammato;</p>

<p rend="gatha2">Mantāṇiputto dabbo ca, sītavaniyo ca bhalliyo;</p>

<p rend="gathalast">Vīro pilindavaccho ca, puṇṇamāso tamonudoti.</p>

<p rend="group">2. Dutiyavaggo</p>

<p rend="title">1. Cūḷavacchattheragāthā</p>

<p rend="hangnum" n="11"><hi rend="paranum">11</hi><hi rend="dot">.</hi></p>

<p rend="gatha1"> ‘‘Pāmojjabahulo bhikkhu, dhamme buddhappavedite;</p>

<p rend="gathalast">Adhigacche padaṃ santaṃ, saṅkhārūpasamaṃ sukha’’nti.</p>

<p rend="centre">… Cūḷavaccho <note>cūlagavaccho (sī.)</note> thero….</p>

<p rend="title">2. Mahāvacchattheragāthā</p>

<p rend="hangnum" n="12"><hi rend="paranum">12</hi><hi rend="dot">.</hi></p>

<p rend="gatha1"> ‘‘Paññābalī sīlavatūpapanno, samāhito jhānarato satīmā;</p>

<p rend="gathalast">Yadatthiyaṃ bhojanaṃ bhuñjamāno, kaṅkhetha kālaṃ idha vītarāgo’’ti.</p>

<p rend="centre">… Mahāvaccho <note>mahāgavaccho (sī.)</note> thero….</p>

<p rend="title">3. Vanavacchattheragāthā</p>

<p rend="hangnum" n="13"><hi rend="paranum">13</hi><hi rend="dot">.</hi></p>

<p rend="gatha1"> ‘‘Nīlabbhavaṇṇā <pb ed="M" n="0.0223" /> rucirā, sītavārī sucindharā;</p>

<p rend="gathalast">Indagopakasañchannā, te selā ramayanti ma’’nti.</p>

<p rend="centre">… Vanavaccho thero….</p>

<p rend="title">4. Sivakasāmaṇeragāthā</p>

<p rend="hangnum" n="14"><hi rend="paranum">14</hi><hi rend="dot">.</hi></p>

<p rend="gatha1"> ‘‘Upajjhāyo <pb ed="V" n="0.0165" /> maṃ avaca, ito gacchāma sīvaka;</p>

<p rend="gatha2">Gāme <pb ed="T" n="0.0264" /> me vasati kāyo, araññaṃ me gato mano;</p>

<p rend="gathalast">Semānakopi gacchāmi, natthi saṅgo vijānata’’nti.</p>

<p rend="centre">… Sivako sāmaṇero….</p>

<p rend="title">5. Kuṇḍadhānattheragāthā</p>

<p rend="hangnum" n="15"><hi rend="paranum">15</hi><hi rend="dot">.</hi></p>

<p rend="gatha1"> ‘‘Pañca chinde pañca jahe, pañca cuttari bhāvaye;</p>

<p rend="gathalast">Pañcasaṅgātigo bhikkhu, oghatiṇṇoti vuccatī’’ti.</p>

<p rend="centre">… Kuṇḍadhāno thero….</p>

<p rend="title">6. Belaṭṭhasīsattheragāthā</p>

<p rend="hangnum" n="16"><hi rend="paranum">16</hi><hi rend="dot">.</hi></p>

<p rend="gatha1"> ‘‘Yathāpi bhaddo ājañño, naṅgalāvattanī sikhī;</p>

<p rend="gatha2">Gacchati appakasirena, evaṃ rattindivā mama;</p>

<p rend="gathalast">Gacchanti appakasirena, sukhe laddhe nirāmise’’ti.</p>

<p rend="centre">… Belaṭṭhasīso thero….</p>

<p rend="title">7. Dāsakattheragāthā</p>

<p rend="hangnum" n="17"><hi rend="paranum">17</hi><hi rend="dot">.</hi></p>

<p rend="gatha1"> ‘‘Middhī <pb ed="P" n="0.0004" /> yadā hoti mahagghaso ca, niddāyitā samparivattasāyī;</p>

<p rend="gathalast">Mahāvarāhova nivāpapuṭṭho, punappunaṃ gabbhamupeti mando’’ti.</p>

<p rend="centre">… Dāsako thero….</p>

<p rend="title">8. Siṅgālapituttheragāthā</p>

<p rend="hangnum" n="18"><hi rend="paranum">18</hi><hi rend="dot">.</hi></p>

<p rend="gatha1"> ‘‘Ahu <pb ed="M" n="0.0224" /> buddhassa dāyādo, bhikkhu bhesakaḷāvane;</p>

<p rend="gatha2">Kevalaṃ aṭṭhisaññāya, apharī pathaviṃ <note>paṭhaviṃ (sī. syā.)</note> imaṃ;</p>

<p rend="gathalast">Maññehaṃ kāmarāgaṃ so, khippameva pahissatī’’ti <note>pahīyabhi (sabbattha pāḷiyaṃ)</note>.</p>

<p rend="centre">… Siṅgālapitā <note>sīgālapitā (sī.)</note> thero….</p>

<p rend="title">9. Kulattheragāthā</p>

<p rend="hangnum" n="19"><hi rend="paranum">19</hi><hi rend="dot">.</hi></p>

<p rend="gatha1"><note>dha. pa. 80, 145 dhammapadepi</note> ‘‘Udakaṃ <pb ed="V" n="0.0166" /> hi nayanti nettikā, usukārā namayanti <note>damayanti (ka.)</note> tejanaṃ;</p>

<p rend="gathalast">Dāruṃ <pb ed="T" n="0.0265" /> namayanti tacchakā, attānaṃ damayanti subbatā’’ti.</p>

<p rend="centre">… Kulo <note>kuṇḍalo (sī.), kuḷo (syā. ka.)</note> thero….</p>

<p rend="title">10. Ajitattheragāthā</p>

<p rend="hangnum" n="20"><hi rend="paranum">20</hi><hi rend="dot">.</hi></p>

<p rend="gatha1"> ‘‘Maraṇe me bhayaṃ natthi, nikanti natthi jīvite;</p>

<p rend="gathalast">Sandehaṃ nikkhipissāmi, <hi rend="bold">sampajāno</hi> paṭissato’’ti <note>patissatoti (sī. syā.)</note>;;</p>

<p rend="centre">… Ajito thero ….</p>

<p rend="centre">Vaggo dutiyo niṭṭhito.</p>

<p rend="bodytext">Tassuddānaṃ –</p>

<p rend="gatha1">Cūḷavaccho mahāvaccho, vanavaccho ca sīvako;</p>

<p rend="gatha2">Kuṇḍadhāno ca belaṭṭhi, dāsako ca tatopari;</p>

<p rend="gathalast">Siṅgālapitiko thero, kulo ca ajito dasāti.</p>

<p rend="group">3. Tatiyavaggo</p>

<p rend="title">1. Nigrodhattheragāthā</p>

<p rend="hangnum" n="21"><hi rend="paranum">21</hi><hi rend="dot">.</hi></p>

<p rend="gatha1"> ‘‘Nāhaṃ bhayassa bhāyāmi, satthā no amatassa kovido;</p>

<p rend="gathalast">Yattha bhayaṃ nāvatiṭṭhati, tena maggena vajanti bhikkhavo’’ti.</p>

<p rend="centre">… Nigrodho thero….</p>

<p rend="title">2. Cittakattheragāthā</p>

<p rend="hangnum" n="22"><hi rend="paranum">22</hi><hi rend="dot">.</hi></p>

<p rend="gatha1"> ‘‘Nīlā <pb ed="M" n="0.0225" /> sugīvā sikhino, morā kārambhiyaṃ <note>kāraṃviyaṃ (sī.), kāraviyaṃ (syā.)</note> abhinadanti;</p>

<p rend="gathalast">Te sītavātakīḷitā <note>sītavātakadditakalitā (sī.), sītavātakalitā (syā.)</note>, suttaṃ jhāyaṃ <note>jhānaṃ (syā.), jhāyiṃ (?)</note> nibodhentī’’ti.</p>

<p rend="centre">… Cittako thero….</p>

<p rend="title">3. Gosālattheragāthā</p>

<p rend="hangnum" n="23"><hi rend="paranum">23</hi><hi rend="dot">.</hi></p>

<p rend="gatha1"> ‘‘Ahaṃ <pb ed="T" n="0.0266" /><pb ed="V" n="0.0167" /><pb ed="P" n="0.0005" /> kho veḷugumbasmiṃ, bhutvāna madhupāyasaṃ;</p>

<p rend="gatha2">Padakkhiṇaṃ sammasanto, <hi rend="bold">khandhānaṃ udayabbayaṃ;</hi></p>

<p rend="gathalast">Sānuṃ paṭigamissāmi, vivekamanubrūhaya’’nti.</p>

<p rend="centre">… Gosālo thero….</p>

<p rend="title">4. Sugandhattheragāthā</p>

<p rend="hangnum" n="24"><hi rend="paranum">24</hi><hi rend="dot">.</hi></p>

<p rend="gatha1"> ‘‘Anuvassiko pabbajito, <hi rend="bold">passa dhammasudhammataṃ;</hi></p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Sugandho thero….</p>

<p rend="title">5. Nandiyattheragāthā</p>

<p rend="hangnum" n="25"><hi rend="paranum">25</hi><hi rend="dot">.</hi></p>

<p rend="gatha1"> ‘‘Obhāsajātaṃ phalagaṃ, cittaṃ yassa abhiṇhaso;</p>

<p rend="gathalast">Tādisaṃ bhikkhumāsajja, kaṇha dukkhaṃ nigacchasī’’ti.</p>

<p rend="centre">… Nandiyo thero….</p>

<p rend="title">6. Abhayattheragāthā</p>

<p rend="hangnum" n="26"><hi rend="paranum">26</hi><hi rend="dot">.</hi></p>

<p rend="gatha1"> ‘‘Sutvā subhāsitaṃ vācaṃ, buddhassādiccabandhuno;</p>

<p rend="gathalast">Paccabyadhiṃ hi nipuṇaṃ, vālaggaṃ usunā yathā’’ti.</p>

<p rend="centre">… Abhayo thero….</p>

<p rend="title">7. Lomasakaṅgiyattheragāthā</p>

<p rend="hangnum" n="27"><hi rend="paranum">27</hi><hi rend="dot">.</hi></p>

<p rend="gatha1"> ‘‘Dabbaṃ <pb ed="M" n="0.0226" /> kusaṃ poṭakilaṃ, usīraṃ muñjapabbajaṃ;</p>

<p rend="gathalast">Urasā panudissāmi, vivekamanubrūhaya’’nti.</p>

<p rend="centre">… Lomasakaṅgiyo thero….</p>

<p rend="title">8. Jambugāmikaputtattheragāthā</p>

<p rend="hangnum" n="28"><hi rend="paranum">28</hi><hi rend="dot">.</hi></p>

<p rend="gatha1"> ‘‘Kacci <pb ed="V" n="0.0168" /> no vatthapasuto, kacci no bhūsanārato;</p>

<p rend="gathalast">Kacci sīlamayaṃ gandhaṃ, kiṃ tvaṃ vāyasi <note>kacci sīlamayaṃ gandhaṃ, tvaṃ vāsi (syā.)</note> netarā pajā’’ti.</p>

<p rend="centre">… Jambugāmikaputto thero….</p>

<p rend="title">9. Hāritattheragāthā</p>

<p rend="hangnum" n="29"><hi rend="paranum">29</hi><hi rend="dot">.</hi></p>

<p rend="gatha1"> ‘‘Samunnamayamattānaṃ, usukārova tejanaṃ;</p>

<p rend="gathalast">Cittaṃ <pb ed="T" n="0.0267" /> ujuṃ karitvāna, avijjaṃ bhinda hāritā’’ti.</p>

<p rend="centre">… Hārito thero….</p>

<p rend="title">10. Uttiyattheragāthā</p>

<p rend="hangnum" n="30"><hi rend="paranum">30</hi><hi rend="dot">.</hi></p>

<p rend="gatha1"> ‘‘Ābādhe me samuppanne, sati me udapajjatha;</p>

<p rend="gathalast">Ābādho me samuppanno, kālo me nappamajjitu’’nti.</p>

<p rend="centre">… Uttiyo thero….</p>

<p rend="centre">Vaggo tatiyo niṭṭhito.</p>

<p rend="bodytext">Tassuddānaṃ –</p>

<p rend="gatha1">Nigrodho cittako thero, gosālathero sugandho;</p>

<p rend="gatha2">Nandiyo abhayo thero, thero lomasakaṅgiyo;</p>

<p rend="gathalast">Jambugāmikaputto ca, hārito uttiyo isīti.</p>

<p rend="group">4. Catutthavaggo</p>

<p rend="title">1. Gahvaratīriyattheragāthā</p>

<p rend="hangnum" n="31"><hi rend="paranum">31</hi><hi rend="dot">.</hi></p>

<p rend="gatha1"> ‘‘Phuṭṭho <pb ed="M" n="0.0227" /><pb ed="P" n="0.0006" /> ḍaṃsehi makasehi, araññasmiṃ brahāvane;</p>

<p rend="gathalast">Nāgo saṃgāmasīseva, <hi rend="bold">sato tatrādhivāsaye’’ti</hi>.</p>

<p rend="centre">… Gahvaratīriyo thero….</p>

<p rend="title">2. Suppiyattheragāthā</p>

<p rend="hangnum" n="32"><hi rend="paranum">32</hi><hi rend="dot">.</hi></p>

<p rend="gatha1"> ‘‘Ajaraṃ <pb ed="V" n="0.0169" /> jīramānena, tappamānena nibbutiṃ;</p>

<p rend="gathalast">Nimiyaṃ <note>nimmissaṃ (sī.), nirāmisaṃ (syā.), nimineyyaṃ (?)</note> paramaṃ santiṃ, yogakkhemaṃ anuttara’’nti.</p>

<p rend="centre">… Suppiyo thero….</p>

<p rend="title">3. Sopākattheragāthā</p>

<p rend="hangnum" n="33"><hi rend="paranum">33</hi><hi rend="dot">.</hi></p>

<p rend="gatha1"> ‘‘Yathāpi <pb ed="T" n="0.0268" /> ekaputtasmiṃ, piyasmiṃ kusalī siyā;</p>

<p rend="gathalast">Evaṃ sabbesu pāṇesu, sabbattha kusalo siyā’’ti.</p>

<p rend="centre">… Sopāko thero….</p>

<p rend="title">4. Posiyattheragāthā</p>

<p rend="hangnum" n="34"><hi rend="paranum">34</hi><hi rend="dot">.</hi></p>

<p rend="gatha1"> ‘‘Anāsannavarā etā, niccameva vijānatā;</p>

<p rend="gatha2">Gāmā araññamāgamma, tato gehaṃ upāvisi <note>upāvisiṃ (sī.)</note>;</p>

<p rend="gathalast">Tato uṭṭhāya pakkāmi, anāmantetvā <note>anāmantiya (sī.)</note> posiyo’’ti.</p>

<p rend="centre">… Posiyo thero….</p>

<p rend="title">5. Sāmaññakānittheragāthā</p>

<p rend="hangnum" n="35"><hi rend="paranum">35</hi><hi rend="dot">.</hi></p>

<p rend="gatha1"> ‘‘Sukhaṃ sukhattho labhate tadācaraṃ, kittiñca pappoti yasassa vaḍḍhati;</p>

<p rend="gathalast">Yo ariyamaṭṭhaṅgikamañjasaṃ ujuṃ, bhāveti maggaṃ amatassa pattiyā’’ti.</p>

<p rend="centre">… Sāmaññakānitthero….</p>

<p rend="title">6. Kumāputtattheragāthā</p>

<p rend="hangnum" n="36"><hi rend="paranum">36</hi><hi rend="dot">.</hi></p>

<p rend="gatha1"> ‘‘Sādhu <pb ed="M" n="0.0228" /> sutaṃ sādhu caritakaṃ, sādhu sadā aniketavihāro;</p>

<p rend="gathalast">Atthapucchanaṃ padakkhiṇakammaṃ, etaṃ sāmaññamakiñcanassā’’ti.</p>

<p rend="centre">… Kumāputto thero….</p>

<p rend="title">7. Kumāputtasahāyakattheragāthā</p>

<p rend="hangnum" n="37"><hi rend="paranum">37</hi><hi rend="dot">.</hi></p>

<p rend="gatha1"> ‘‘Nānājanapadaṃ yanti, vicarantā asaññatā;</p>

<p rend="gatha2">Samādhiñca virādhenti, kiṃsu raṭṭhacariyā karissati;</p>

<p rend="gathalast">Tasmā vineyya sārambhaṃ, jhāyeyya apurakkhato’’ti.</p>

<p rend="centre">… Kumāputtattherassa sahāyako thero….</p>

<p rend="title">8. Gavampatittheragāthā</p>

<p rend="hangnum" n="38"><hi rend="paranum">38</hi><hi rend="dot">.</hi></p>

<p rend="gatha1"> ‘‘Yo <pb ed="T" n="0.0269" /><pb ed="V" n="0.0170" /> iddhiyā sarabhuṃ aṭṭhapesi, so gavampati asito anejo;</p>

<p rend="gathalast">Taṃ sabbasaṅgātigataṃ mahāmuniṃ, devā namassanti bhavassa pāragu’’nti.</p>

<p rend="centre">… Gavampatitthero….</p>

<p rend="title">9. Tissattheragāthā</p>

<p rend="hangnum" n="39"><hi rend="paranum">39</hi><hi rend="dot">.</hi></p>

<p rend="gatha1"><note>saṃ. ni. 1.21, 97</note>‘‘Sattiyā viya omaṭṭho, ḍayhamānova <note>ḍayhamāneva (sabbattha)</note> matthake;</p>

<p rend="gathalast">Kāmarāgappahānāya, sato bhikkhu paribbaje’’ti.</p>

<p rend="centre">… Tisso thero….</p>

<p rend="title">10. Vaḍḍhamānattheragāthā</p>

<p rend="hangnum" n="40"><hi rend="paranum">40</hi><hi rend="dot">.</hi></p>

<p rend="gatha1"> ‘‘Sattiyā <pb ed="P" n="0.0007" /> viya omaṭṭho, ḍayhamānova matthake;</p>

<p rend="gathalast">Bhavarāgappahānāya, sato bhikkhu paribbaje’’ti.</p>

<p rend="centre">… Vaḍḍhamāno thero….</p>

<p rend="centre">Vaggo catuttho niṭṭhito.</p>

<p rend="bodytext">Tassuddānaṃ –</p>

<p rend="gatha1">Gahvaratīriyo <pb ed="M" n="0.0229" /> suppiyo, sopāko ceva posiyo;</p>

<p rend="gatha2">Sāmaññakāni kumāputto, kumāputtasahāyako;</p>

<p rend="gathalast">Gavampati tissatthero, vaḍḍhamāno mahāyasoti.</p>

<p rend="group">5. Pañcamavaggo</p>

<p rend="title">1. Sirivaḍḍhattheragāthā</p>

<p rend="hangnum" n="41"><hi rend="paranum">41</hi><hi rend="dot">.</hi></p>

<p rend="gatha1"> ‘‘Vivaramanupatanti <pb ed="T" n="0.0270" /> vijjutā, vebhārassa ca paṇḍavassa ca;</p>

<p rend="gathalast">Nagavivaragato ca jhāyati, putto appaṭimassa tādino’’ti.</p>

<p rend="centre">… Sirivaḍḍho thero….</p>

<p rend="title">2. Khadiravaniyattheragāthā</p>

<p rend="hangnum" n="42"><hi rend="paranum">42</hi><hi rend="dot">.</hi></p>

<p rend="gatha1"> ‘‘Cāle <pb ed="V" n="0.0171" /> upacāle sīsūpacāle <note>(cālā upacālā, sīsūpacālā) (ka.)</note> patissatā <note>paṭissatikā (syā. ka.)</note> nu kho viharatha;</p>

<p rend="gathalast">Āgato vo vālaṃ viya vedhī’’ti.</p>

<p rend="centre">… Khadiravaniyo thero….</p>

<p rend="title">3. Sumaṅgalattheragāthā</p>

<p rend="hangnum" n="43"><hi rend="paranum">43</hi><hi rend="dot">.</hi></p>

<p rend="gatha1"> ‘‘Sumuttiko sumuttiko sāhu, sumuttikomhi tīhi khujjakehi;</p>

<p rend="gathalast">Asitāsu mayā naṅgalāsu, mayā khuddakuddālāsu mayā.</p>

<p rend="gatha1">Yadipi idhameva idhameva, atha vāpi alameva alameva;</p>

<p rend="gathalast">Jhāya sumaṅgala jhāya sumaṅgala, appamatto vihara sumaṅgalā’’ti.</p>

<p rend="centre">… Sumaṅgalo thero….</p>

<p rend="title">4. Sānuttheragāthā</p>

<p rend="hangnum" n="44"><hi rend="paranum">44</hi><hi rend="dot">.</hi></p>

<p rend="gatha1"><note>saṃ. ni. 1.239</note> ‘‘Mataṃ vā amma rodanti, yo vā jīvaṃ na dissati;</p>

<p rend="gathalast">Jīvantaṃ maṃ amma passantī, kasmā maṃ amma rodasī’’ti.</p>

<p rend="centre">… Sānutthero….</p>

<p rend="title">5. Ramaṇīyavihārittheragāthā</p>

<p rend="hangnum" n="45"><hi rend="paranum">45</hi><hi rend="dot">.</hi></p>

<p rend="gatha1"> ‘‘Yathāpi <pb ed="M" n="0.0230" /> bhaddo ājañño, khalitvā patitiṭṭhati;</p>

<p rend="gathalast">Evaṃ <pb ed="T" n="0.0271" /> dassanasampannaṃ, sammāsambuddhasāvaka’’nti.</p>

<p rend="centre">… Ramaṇīyavihāritthero….</p>

<p rend="title">6. Samiddhittheragāthā</p>

<p rend="hangnum" n="46"><hi rend="paranum">46</hi><hi rend="dot">.</hi></p>

<p rend="gatha1"> ‘‘Saddhāyāhaṃ pabbajito, agārasmānagāriyaṃ;</p>

<p rend="gatha2"><hi rend="bold">Sati paññā</hi> ca me vuḍḍhā, cittañca susamāhitaṃ;</p>

<p rend="gathalast">Kāmaṃ karassu rūpāni, neva maṃ byādhayissasī’’ti <note>bādhayissasīti (sī.), byāthayissasīti (?)</note>.</p>

<p rend="centre">… Samiddhitthero….</p>

<p rend="title">7. Ujjayattheragāthā</p>

<p rend="hangnum" n="47"><hi rend="paranum">47</hi><hi rend="dot">.</hi></p>

<p rend="gatha1"> ‘‘Namo <pb ed="V" n="0.0172" /><pb ed="P" n="0.0008" /> te buddha vīratthu, vippamuttosi sabbadhi;</p>

<p rend="gathalast">Tuyhāpadāne viharaṃ, viharāmi anāsavo’’ti.</p>

<p rend="centre">… Ujjayo thero….</p>

<p rend="title">8. Sañjayattheragāthā</p>

<p rend="hangnum" n="48"><hi rend="paranum">48</hi><hi rend="dot">.</hi></p>

<p rend="gatha1"> ‘‘Yato ahaṃ pabbajito, agārasmānagāriyaṃ;</p>

<p rend="gathalast">Nābhijānāmi saṅkappaṃ, anariyaṃ dosasaṃhita’’nti.</p>

<p rend="centre">… Sañjayo thero….</p>

<p rend="title">9. Rāmaṇeyyakattheragāthā</p>

<p rend="hangnum" n="49"><hi rend="paranum">49</hi><hi rend="dot">.</hi></p>

<p rend="gatha1"> ‘‘Cihacihābhinadite <note>vihavihābhinadite (sī. syā.)</note>, sippikābhirutehi ca;</p>

<p rend="gathalast">Na me taṃ phandati cittaṃ, ekattanirataṃ hi me’’ti.</p>

<p rend="centre">… Rāmaṇeyyako thero….</p>

<p rend="title">10. Vimalattheragāthā</p>

<p rend="hangnum" n="50"><hi rend="paranum">50</hi><hi rend="dot">.</hi></p>

<p rend="gatha1"> ‘‘Dharaṇī <pb ed="M" n="0.0231" /> ca siñcati vāti, māluto vijjutā carati nabhe;</p>

<p rend="gathalast">Upasamanti vitakkā, cittaṃ susamāhitaṃ mamā’’ti.</p>

<p rend="centre">… Vimalo thero….</p>

<p rend="centre">Vaggo pañcamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Sirīvaḍḍho revato thero, sumaṅgalo sānusavhayo <pb ed="T" n="0.0272" />;</p>

<p rend="gatha2">Ramaṇīyavihārī ca, samiddhiujjayasañjayā;</p>

<p rend="gathalast">Rāmaṇeyyo ca so thero, vimalo ca raṇañjahoti.</p>

<p rend="group">6. Chaṭṭhavaggo</p>

<p rend="title">1. Godhikattheragāthā</p>

<p rend="hangnum" n="51"><hi rend="paranum">51</hi><hi rend="dot">.</hi></p>

<p rend="gatha1"> ‘‘Vassati <pb ed="V" n="0.0173" /> devo yathā sugītaṃ, channā me kuṭikā sukhā nivātā;</p>

<p rend="gathalast">Cittaṃ susamāhitañca mayhaṃ, atha ce patthayasi pavassa devā’’ti.</p>

<p rend="centre">… Godhiko thero….</p>

<p rend="title">2. Subāhuttheragāthā</p>

<p rend="hangnum" n="52"><hi rend="paranum">52</hi><hi rend="dot">.</hi></p>

<p rend="gatha1"> ‘‘Vassati devo yathā sugītaṃ, channā me kuṭikā sukhā nivātā;</p>

<p rend="gathalast"><hi rend="bold">Cittaṃ susamāhitañca kāye,</hi> atha ce patthayasi pavassa devā’’ti.</p>

<p rend="centre">… Subāhutthero….</p>

<p rend="title">3. Valliyattheragāthā</p>

<p rend="hangnum" n="53"><hi rend="paranum">53</hi><hi rend="dot">.</hi></p>

<p rend="gatha1"> ‘‘Vassati devo yathā sugītaṃ, channā me kuṭikā sukhā nivātā;</p>

<p rend="gathalast">Tassaṃ viharāmi appamatto, atha ce patthayasi pavassa devā’’ti.</p>

<p rend="centre">… Valliyo thero….</p>

<p rend="title">4. Uttiyattheragāthā</p>

<p rend="hangnum" n="54"><hi rend="paranum">54</hi><hi rend="dot">.</hi></p>

<p rend="gatha1"> ‘‘Vassati <pb ed="M" n="0.0232" /><pb ed="P" n="0.0009" /> devo yathā sugītaṃ, channā me kuṭikā sukhā nivātā;</p>

<p rend="gathalast">Tassaṃ viharāmi adutiyo, atha ce patthayasi pavassa devā’’ti.</p>

<p rend="centre">… Uttiyo thero….</p>

<p rend="title">5. Añjanavaniyattheragāthā</p>

<p rend="hangnum" n="55"><hi rend="paranum">55</hi><hi rend="dot">.</hi></p>

<p rend="gatha1"> ‘‘Āsandiṃ <pb ed="T" n="0.0273" /> kuṭikaṃ katvā, ogayha añjanaṃ vanaṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Añjanavaniyo thero….</p>

<p rend="title">6. Kuṭivihārittheragāthā</p>

<p rend="hangnum" n="56"><hi rend="paranum">56</hi><hi rend="dot">.</hi></p>

<p rend="gatha1"> ‘‘Ko <pb ed="V" n="0.0174" /> kuṭikāyaṃ bhikkhu kuṭikāyaṃ, vītarāgo susamāhitacitto;</p>

<p rend="gathalast">Evaṃ jānāhi āvuso, amoghā te kuṭikā katā’’ti.</p>

<p rend="centre">… Kuṭivihāritthero….</p>

<p rend="title">7. Dutiyakuṭivihārittheragāthā</p>

<p rend="hangnum" n="57"><hi rend="paranum">57</hi><hi rend="dot">.</hi></p>

<p rend="gatha1"> ‘‘Ayamāhu purāṇiyā kuṭi, aññaṃ patthayase navaṃ kuṭiṃ;</p>

<p rend="gathalast">Āsaṃ kuṭiyā virājaya, dukkhā bhikkhu puna navā kuṭī’’ti.</p>

<p rend="centre">… Dutiyakuṭivihāritthero….</p>

<p rend="title">8. Ramaṇīyakuṭikattheragāthā</p>

<p rend="hangnum" n="58"><hi rend="paranum">58</hi><hi rend="dot">.</hi></p>

<p rend="gatha1"> ‘‘Ramaṇīyā me kuṭikā, saddhādeyyā manoramā;</p>

<p rend="gathalast">Na me attho kumārīhi, yesaṃ attho tahiṃ gacchatha nāriyo’’ti.</p>

<p rend="centre">… Ramaṇīyakuṭiko thero….</p>

<p rend="title">9. Kosalavihārittheragāthā</p>

<p rend="hangnum" n="59"><hi rend="paranum">59</hi><hi rend="dot">.</hi></p>

<p rend="gatha1"> ‘‘Saddhāyāhaṃ <pb ed="M" n="0.0233" /> pabbajito, araññe me kuṭikā katā;</p>

<p rend="gathalast">Appamatto ca ātāpī, sampajāno patissato’’ti <note>paṭissatoti (ka.)</note>.</p>

<p rend="centre">… Kosalavihāritthero….</p>

<p rend="title">10. Sīvalittheragāthā</p>

<p rend="hangnum" n="60"><hi rend="paranum">60</hi><hi rend="dot">.</hi></p>

<p rend="gatha1"> ‘‘Te me ijjhiṃsu saṅkappā, yadattho pāvisiṃ kuṭiṃ;</p>

<p rend="gathalast">Vijjāvimuttiṃ paccesaṃ, mānānusayamujjaha’’nti.</p>

<p rend="centre">… Sīvalitthero….</p>

<p rend="centre">Vaggo chaṭṭho niṭṭhito.</p>

<p rend="bodytext">Tassuddānaṃ –</p>

<p rend="gatha1">Godhiko <pb ed="T" n="0.0274" /> ca subāhu ca, valliyo uttiyo isi;</p>

<p rend="gatha2">Añjanavaniyo thero, duve kuṭivihārino;</p>

<p rend="gathalast">Ramaṇīyakuṭiko ca, kosalavhayasīvalīti.</p>

<p rend="group">7. Sattamavaggo</p>

<p rend="title">1. Vappattheragāthā</p>

<p rend="hangnum" n="61"><hi rend="paranum">61</hi><hi rend="dot">.</hi></p>

<p rend="gatha1"> ‘‘Passati <pb ed="V" n="0.0175" /> passo passantaṃ, apassantañca passati;</p>

<p rend="gathalast">Apassanto apassantaṃ, passantañca na passatī’’ti.</p>

<p rend="centre">… Vappo thero….</p>

<p rend="title">2. Vajjiputtattheragāthā</p>

<p rend="hangnum" n="62"><hi rend="paranum">62</hi><hi rend="dot">.</hi></p>

<p rend="gatha1"> ‘‘Ekakā <pb ed="P" n="0.0010" /> mayaṃ araññe viharāma, apaviddhaṃva vanasmiṃ dārukaṃ;</p>

<p rend="gathalast">Tassa me bahukā pihayanti, nerayikā viya saggagāmina’’nti.</p>

<p rend="centre">… Vajjiputto thero….</p>

<p rend="title">3. Pakkhattheragāthā</p>

<p rend="hangnum" n="63"><hi rend="paranum">63</hi><hi rend="dot">.</hi></p>

<p rend="gatha1"> ‘‘Cutā <pb ed="M" n="0.0234" /> patanti patitā, giddhā ca punarāgatā;</p>

<p rend="gathalast">Kataṃ kiccaṃ rataṃ rammaṃ, sukhenanvāgataṃ sukha’’nti.</p>

<p rend="centre">… Pakkho thero….</p>

<p rend="title">4. Vimalakoṇḍaññattheragāthā</p>

<p rend="hangnum" n="64"><hi rend="paranum">64</hi><hi rend="dot">.</hi></p>

<p rend="gatha1"> ‘‘Dumavhayāya uppanno, jāto paṇḍaraketunā;</p>

<p rend="gathalast">Ketuhā <pb ed="T" n="0.0275" /> ketunāyeva, mahāketuṃ padhaṃsayī’’ti.</p>

<p rend="centre">… Vimalakoṇḍañño thero….</p>

<p rend="title">5. Ukkhepakatavacchattheragāthā</p>

<p rend="hangnum" n="65"><hi rend="paranum">65</hi><hi rend="dot">.</hi></p>

<p rend="gatha1"> ‘‘Ukkhepakatavacchassa, saṅkalitaṃ bahūhi vassehi;</p>

<p rend="gathalast">Taṃ bhāsati gahaṭṭhānaṃ, sunisinno uḷārapāmojjo’’ti.</p>

<p rend="centre">… Ukkhepakatavaccho thero….</p>

<p rend="title">6. Meghiyattheragāthā</p>

<p rend="hangnum" n="66"><hi rend="paranum">66</hi><hi rend="dot">.</hi></p>

<p rend="gatha1"> ‘‘Anusāsi <pb ed="V" n="0.0176" /> mahāvīro, sabbadhammāna pāragū;</p>

<p rend="gatha2">Tassāhaṃ dhammaṃ sutvāna, vihāsiṃ santike sato;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Meghiyo thero….</p>

<p rend="title">7. Ekadhammasavanīyattheragāthā</p>

<p rend="hangnum" n="67"><hi rend="paranum">67</hi><hi rend="dot">.</hi></p>

<p rend="gatha1"> ‘‘Kilesā jhāpitā mayhaṃ, bhavā sabbe samūhatā;</p>

<p rend="gathalast">Vikkhīṇo jātisaṃsāro, natthi dāni punabbhavo’’ti.</p>

<p rend="centre">… Ekadhammasavanīyo thero….</p>

<p rend="title">8. Ekudāniyattheragāthā</p>

<p rend="hangnum" n="68"><hi rend="paranum">68</hi><hi rend="dot">.</hi></p>

<p rend="gatha1"><note>udā. 37; pāci. 153</note> ‘‘Adhicetaso appamajjato, munino monapathesu sikkhato;</p>

<p rend="gathalast">Sokā na bhavanti tādino, upasantassa sadā satīmato’’ti.</p>

<p rend="centre">… Ekudāniyo thero….</p>

<p rend="title">9. Channattheragāthā</p>

<p rend="hangnum" n="69"><hi rend="paranum">69</hi><hi rend="dot">.</hi></p>

<p rend="gatha1"> ‘‘Sutvāna <pb ed="M" n="0.0235" /> dhammaṃ mahato mahārasaṃ, sabbaññutaññāṇavarena desitaṃ;</p>

<p rend="gathalast">Maggaṃ papajjiṃ <note>papajjaṃ (ka.)</note> amatassa pattiyā, so yogakkhemassa pathassa kovido’’ti.</p>

<p rend="centre">… Channo thero….</p>

<p rend="title">10. Puṇṇattheragāthā</p>

<p rend="hangnum" n="70"><hi rend="paranum">70</hi><hi rend="dot">.</hi></p>

<p rend="gatha1"> ‘‘Sīlameva <pb ed="T" n="0.0276" /><pb ed="P" n="0.0011" /> idha aggaṃ, paññavā pana uttamo;</p>

<p rend="gathalast">Manussesu ca devesu, sīlapaññāṇato jaya’’nti.</p>

<p rend="centre">… Puṇṇo thero….</p>

<p rend="centre">Vaggo sattamo niṭṭhito.</p>

<p rend="bodytext">Tassuddānaṃ <pb ed="V" n="0.0177" /> –</p>

<p rend="gatha1">Vappo ca vajjiputto ca, pakkho vimalakoṇḍañño;</p>

<p rend="gatha2">Ukkhepakatavaccho ca, meghiyo ekadhammiko;</p>

<p rend="gathalast">Ekudāniyachannā ca, puṇṇatthero mahabbaloti.</p>

<p rend="group">8. Aṭṭhamavaggo</p>

<p rend="title">1. Vacchapālattheragāthā</p>

<p rend="hangnum" n="71"><hi rend="paranum">71</hi><hi rend="dot">.</hi></p>

<p rend="gatha1"> ‘‘Susukhumanipuṇatthadassinā, matikusalena nivātavuttinā;</p>

<p rend="gathalast">Saṃsevitavuddhasīlinā <note>saṃsevitabuddhasīlinā (ka.)</note>, nibbānaṃ na hi tena dullabha’’nti.</p>

<p rend="centre">… Vacchapālo thero….</p>

<p rend="title">2. Ātumattheragāthā</p>

<p rend="hangnum" n="72"><hi rend="paranum">72</hi><hi rend="dot">.</hi></p>

<p rend="gatha1"> ‘‘Yathā <pb ed="M" n="0.0236" /> kaḷīro susu vaḍḍhitaggo, dunnikkhamo hoti pasākhajāto;</p>

<p rend="gathalast">Evaṃ ahaṃ bhariyāyānitāya, anumaññaṃ <pb ed="T" n="0.0277" /> maṃ pabbajitomhi dānī’’ti.</p>

<p rend="centre">… Ātumo thero….</p>

<p rend="title">3. Māṇavattheragāthā</p>

<p rend="hangnum" n="73"><hi rend="paranum">73</hi><hi rend="dot">.</hi></p>

<p rend="gatha1"> ‘‘Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;</p>

<p rend="gathalast">Tato ahaṃ nikkhamitūna pabbajiṃ, pahāya kāmāni manoramānī’’ti.</p>

<p rend="centre">… Māṇavo thero….</p>

<p rend="title">4. Suyāmanattheragāthā</p>

<p rend="hangnum" n="74"><hi rend="paranum">74</hi><hi rend="dot">.</hi></p>

<p rend="gatha1"> ‘‘Kāmacchando ca byāpādo, thinamiddhañca <note>thīnamiddhañca (sī. syā.)</note> bhikkhuno;</p>

<p rend="gathalast">Uddhaccaṃ vicikicchā ca, sabbasova na vijjatī’’ti.</p>

<p rend="centre">… Suyāmano thero….</p>

<p rend="title">5. Susāradattheragāthā</p>

<p rend="hangnum" n="75"><hi rend="paranum">75</hi><hi rend="dot">.</hi></p>

<p rend="gatha1"> ‘‘Sādhu suvihitāna dassanaṃ, kaṅkhā chijjati buddhi vaḍḍhati;</p>

<p rend="gathalast">Bālampi karonti paṇḍitaṃ, tasmā sādhu sataṃ samāgamo’’ti.</p>

<p rend="centre">… Susārado thero….</p>

<p rend="title">6. Piyañjahattheragāthā</p>

<p rend="hangnum" n="76"><hi rend="paranum">76</hi><hi rend="dot">.</hi></p>

<p rend="gatha1"> ‘‘Uppatantesu <pb ed="V" n="0.0178" /> nipate, nipatantesu uppate;</p>

<p rend="gathalast">Vase avasamānesu, ramamānesu no rame’’ti.</p>

<p rend="centre">… Piyañjaho thero….</p>

<p rend="title">7. Hatthārohaputtattheragāthā</p>

<p rend="hangnum" n="77"><hi rend="paranum">77</hi><hi rend="dot">.</hi></p>

<p rend="gatha1"> ‘‘Idaṃ <pb ed="M" n="0.0237" /><pb ed="P" n="0.0012" /> pure cittamacāri cārikaṃ, yenicchakaṃ yatthakāmaṃ yathāsukhaṃ;</p>

<p rend="gathalast">Tadajjahaṃ niggahessāmi yoniso, hatthippabhinnaṃ viya aṅkusaggaho’’ti.</p>

<p rend="centre">… Hatthārohaputto thero….</p>

<p rend="title">8. Meṇḍasirattheragāthā</p>

<p rend="hangnum" n="78"><hi rend="paranum">78</hi><hi rend="dot">.</hi></p>

<p rend="gatha1"> ‘‘Anekajātisaṃsāraṃ <pb ed="T" n="0.0278" />, sandhāvissaṃ anibbisaṃ;</p>

<p rend="gathalast">Tassa me dukkhajātassa, dukkhakkhandho aparaddho’’ti.</p>

<p rend="centre">… Meṇḍasiro thero….</p>

<p rend="title">9. Rakkhitattheragāthā</p>

<p rend="hangnum" n="79"><hi rend="paranum">79</hi><hi rend="dot">.</hi></p>

<p rend="gatha1"> ‘‘Sabbo rāgo pahīno me, sabbo doso samūhato;</p>

<p rend="gathalast">Sabbo me vigato moho, sītibhūtosmi nibbuto’’ti.</p>

<p rend="centre">… Rakkhito thero….</p>

<p rend="title">10. Uggattheragāthā</p>

<p rend="hangnum" n="80"><hi rend="paranum">80</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="0.0238" /> mayā pakataṃ kammaṃ, appaṃ vā yadi vā bahuṃ;</p>

<p rend="gathalast">Sabbametaṃ parikkhīṇaṃ, natthi dāni punabbhavo’’ti.</p>

<p rend="centre">… Uggo thero….</p>

<p rend="centre">Vaggo aṭṭhamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Vacchapālo ca yo thero, ātumo māṇavo isi;</p>

<p rend="gatha2">Suyāmano susārado, thero yo ca piyañjaho;</p>

<p rend="gathalast">Ārohaputto meṇḍasiro, rakkhito uggasavhayoti.</p>

<p rend="group">9. Navamavaggo</p>

<p rend="title">1. Samitiguttattheragāthā</p>

<p rend="hangnum" n="81"><hi rend="paranum">81</hi><hi rend="dot">.</hi></p>

<p rend="gatha1"> ‘‘Yaṃ <pb ed="V" n="0.0179" /> mayā pakataṃ pāpaṃ, pubbe aññāsu jātisu;</p>

<p rend="gathalast">Idheva taṃ vedanīyaṃ, vatthu aññaṃ na vijjatī’’ti.</p>

<p rend="centre">… Samitigutto thero….</p>

<p rend="title">2. Kassapattheragāthā</p>

<p rend="hangnum" n="82"><hi rend="paranum">82</hi><hi rend="dot">.</hi></p>

<p rend="gatha1"> ‘‘Yena <pb ed="T" n="0.0279" /> yena subhikkhāni, sivāni abhayāni ca;</p>

<p rend="gathalast">Tena puttaka gacchassu, mā sokāpahato bhavā’’ti.</p>

<p rend="centre">… Kassapo thero….</p>

<p rend="title">3. Sīhattheragāthā</p>

<p rend="hangnum" n="83"><hi rend="paranum">83</hi><hi rend="dot">.</hi></p>

<p rend="gatha1"> ‘‘Sīhappamatto vihara, rattindivamatandito;</p>

<p rend="gathalast">Bhāvehi kusalaṃ dhammaṃ, jaha sīghaṃ samussaya’’nti.</p>

<p rend="centre">… Sīho thero….</p>

<p rend="title">4. Nītattheragāthā</p>

<p rend="hangnum" n="84"><hi rend="paranum">84</hi><hi rend="dot">.</hi></p>

<p rend="gatha1"> ‘‘Sabbarattiṃ <pb ed="P" n="0.0013" /> supitvāna, divā saṅgaṇike rato;</p>

<p rend="gathalast">Kudāssu nāma dummedho, dukkhassantaṃ karissatī’’ti.</p>

<p rend="centre">… Nīto thero….</p>

<p rend="title">5. Sunāgattheragāthā</p>

<p rend="hangnum" n="85"><hi rend="paranum">85</hi><hi rend="dot">.</hi></p>

<p rend="gatha1"> ‘‘Cittanimittassa kovido, pavivekarasaṃ vijāniya;</p>

<p rend="gathalast">Jhāyaṃ nipako patissato, adhigaccheyya sukhaṃ nirāmisa’’nti.</p>

<p rend="centre">… Sunāgo thero….</p>

<p rend="title">6. Nāgitattheragāthā</p>

<p rend="hangnum" n="86"><hi rend="paranum">86</hi><hi rend="dot">.</hi></p>

<p rend="gatha1"> ‘‘Ito <pb ed="V" n="0.0180" /> bahiddhā puthu aññavādinaṃ, maggo na nibbānagamo yathā ayaṃ;</p>

<p rend="gathalast">Itissu saṅghaṃ bhagavānusāsati, satthā sayaṃ pāṇitaleva dassaya’’nti.</p>

<p rend="centre">… Nāgito thero….</p>

<p rend="title">7. Paviṭṭhattheragāthā</p>

<p rend="hangnum" n="87"><hi rend="paranum">87</hi><hi rend="dot">.</hi></p>

<p rend="gatha1"> ‘‘Khandhā <pb ed="M" n="0.0239" /> diṭṭhā yathābhūtaṃ, bhavā sabbe padālitā;</p>

<p rend="gathalast">Vikkhīṇo jātisaṃsāro, natthi dāni punabbhavo’’ti.</p>

<p rend="centre">… Paviṭṭho thero….</p>

<p rend="title">8. Ajjunattheragāthā</p>

<p rend="hangnum" n="88"><hi rend="paranum">88</hi><hi rend="dot">.</hi></p>

<p rend="gatha1"> ‘‘Asakkhiṃ <pb ed="T" n="0.0280" /> vata attānaṃ, uddhātuṃ udakā thalaṃ;</p>

<p rend="gathalast">Vuyhamāno mahogheva, saccāni paṭivijjhaha’’nti.</p>

<p rend="centre">… Ajjuno thero….</p>

<p rend="title">9. (Paṭhama)-devasabhattheragāthā</p>

<p rend="hangnum" n="89"><hi rend="paranum">89</hi><hi rend="dot">.</hi></p>

<p rend="gatha1"> ‘‘Uttiṇṇā paṅkapalipā, pātālā parivajjitā;</p>

<p rend="gathalast">Mutto oghā ca ganthā ca, sabbe mānā visaṃhatā’’ti.</p>

<p rend="centre">… Devasabho thero….</p>

<p rend="title">10. Sāmidattattheragāthā</p>

<p rend="hangnum" n="90"><hi rend="paranum">90</hi><hi rend="dot">.</hi></p>

<p rend="gatha1"> ‘‘Pañcakkhandhā pariññātā, tiṭṭhanti chinnamūlakā;</p>

<p rend="gathalast">Vikkhīṇo jātisaṃsāro, natthi dāni punabbhavo’’ti.</p>

<p rend="centre">… Sāmidatto thero….</p>

<p rend="centre">Vaggo navamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Thero samitigutto ca, kassapo sīhasavhayo;</p>

<p rend="gatha2">Nīto sunāgo nāgito, paviṭṭho ajjuno isi;</p>

<p rend="gathalast">Devasabho ca yo thero, sāmidatto mahabbaloti.</p>

<p rend="group">10. Dasamavaggo</p>

<p rend="title">1. Paripuṇṇakattheragāthā</p>

<p rend="hangnum" n="91"><hi rend="paranum">91</hi><hi rend="dot">.</hi></p>

<p rend="gatha1"> ‘‘Na <pb ed="V" n="0.0181" /> tathā mataṃ satarasaṃ, sudhannaṃ yaṃ mayajja paribhuttaṃ;</p>

<p rend="gathalast">Aparimitadassinā gotamena, buddhena desito dhammo’’ti.</p>

<p rend="centre">… Paripuṇṇako thero….</p>

<p rend="title">2. Vijayattheragāthā</p>

<p rend="hangnum" n="92"><hi rend="paranum">92</hi><hi rend="dot">.</hi></p>

<p rend="gatha1"> ‘‘Yassāsavā <pb ed="T" n="0.0281" /><pb ed="M" n="0.0240" /><pb ed="P" n="0.0014" /> parikkhīṇā, āhāre ca anissito;</p>

<p rend="gatha2">Suññatā animitto ca, vimokkho yassa gocaro;</p>

<p rend="gathalast">Ākāseva sakuntānaṃ, padaṃ tassa durannaya’’nti.</p>

<p rend="centre">… Vijayo thero….</p>

<p rend="title">3. Erakattheragāthā</p>

<p rend="hangnum" n="93"><hi rend="paranum">93</hi><hi rend="dot">.</hi></p>

<p rend="gatha1"> ‘‘Dukkhā kāmā eraka, na sukhā kāmā eraka;</p>

<p rend="gatha2">Yo kāme kāmayati, dukkhaṃ so kāmayati eraka;</p>

<p rend="gathalast">Yo kāme na kāmayati, dukkhaṃ so na kāmayati erakā’’ti.</p>

<p rend="centre">… Erako thero….</p>

<p rend="title">4. Mettajittheragāthā</p>

<p rend="hangnum" n="94"><hi rend="paranum">94</hi><hi rend="dot">.</hi></p>

<p rend="gatha1"> ‘‘Namo hi tassa bhagavato, sakyaputtassa sirīmato;</p>

<p rend="gathalast">Tenāyaṃ aggappattena, aggadhammo <note>aggo dhammo (sī.)</note> sudesito’’ti.</p>

<p rend="centre">… Mettaji thero….</p>

<p rend="title">5. Cakkhupālattheragāthā</p>

<p rend="hangnum" n="95"><hi rend="paranum">95</hi><hi rend="dot">.</hi></p>

<p rend="gatha1"> ‘‘Andhohaṃ hatanettosmi, kantāraddhānapakkhando <note>pakkhanno (sī.), pakkanto (syā. sī. aṭṭha.)</note>;</p>

<p rend="gathalast">Sayamānopi gacchissaṃ, na sahāyena pāpenā’’ti.</p>

<p rend="centre">… Cakkhupālo thero….</p>

<p rend="title">6. Khaṇḍasumanattheragāthā</p>

<p rend="hangnum" n="96"><hi rend="paranum">96</hi><hi rend="dot">.</hi></p>

<p rend="gatha1"> ‘‘Ekapupphaṃ <pb ed="V" n="0.0182" /> cajitvāna, asīti <note>asītiṃ (sī.)</note> vassakoṭiyo;</p>

<p rend="gathalast">Saggesu paricāretvā, sesakenamhi nibbuto’’ti.</p>

<p rend="centre">… Khaṇḍasumano thero….</p>

<p rend="title">7. Tissattheragāthā</p>

<p rend="hangnum" n="97"><hi rend="paranum">97</hi><hi rend="dot">.</hi></p>

<p rend="gatha1"> ‘‘Hitvā satapalaṃ kaṃsaṃ, sovaṇṇaṃ satarājikaṃ;</p>

<p rend="gathalast">Aggahiṃ mattikāpattaṃ, idaṃ dutiyābhisecana’’nti.</p>

<p rend="centre">… Tisso thero….</p>

<p rend="title">8. Abhayattheragāthā</p>

<p rend="hangnum" n="98"><hi rend="paranum">98</hi><hi rend="dot">.</hi></p>

<p rend="gatha1"> ‘‘Rūpaṃ <pb ed="T" n="0.0282" /><pb ed="M" n="0.0241" /> disvā sati muṭṭhā, piyaṃ nimittaṃ manasikaroto;</p>

<p rend="gatha2">Sārattacitto vedeti, tañca ajjhosa tiṭṭhati;</p>

<p rend="gathalast">Tassa vaḍḍhanti āsavā, bhavamūlopagāmino’’ti <note>bhavamūlā bhavagāminoti (sī. ka.)</note>.</p>

<p rend="centre">… Abhayo thero….</p>

<p rend="title">9. Uttiyattheragāthā</p>

<p rend="hangnum" n="99"><hi rend="paranum">99</hi><hi rend="dot">.</hi></p>

<p rend="gatha1"> ‘‘Saddaṃ sutvā sati muṭṭhā, piyaṃ nimittaṃ manasikaroto;</p>

<p rend="gatha2">Sārattacitto vedeti, tañca ajjhosa tiṭṭhati;</p>

<p rend="gathalast">Tassa vaḍḍhanti āsavā, saṃsāraṃ upagāmino’’ti.</p>

<p rend="centre">… Uttiyo thero….</p>

<p rend="title">10. (Dutiya)-devasabhattheragāthā</p>

<p rend="hangnum" n="100"><hi rend="paranum">100</hi><hi rend="dot">.</hi></p>

<p rend="gatha1"> ‘‘Sammappadhānasampanno, satipaṭṭhānagocaro;</p>

<p rend="gathalast">Vimuttikusumasañchanno, parinibbissatyanāsavo’’ti.</p>

<p rend="centre">… Devasabho thero….</p>

<p rend="centre">Vaggo dasamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Paripuṇṇako ca vijayo, erako mettajī muni;</p>

<p rend="gatha2">Cakkhupālo khaṇḍasumano, tisso ca abhayo tathā;</p>

<p rend="gathalast">Uttiyo ca mahāpañño, thero devasabhopi cāti.</p>

<p rend="group">11. Ekādasamavaggo</p>

<p rend="title">1. Belaṭṭhānikattheragāthā</p>

<p rend="hangnum" n="101"><hi rend="paranum">101</hi><hi rend="dot">.</hi></p>

<p rend="gatha1"> ‘‘Hitvā <pb ed="V" n="0.0183" /><pb ed="P" n="0.0015" /> gihittaṃ anavositatto, mukhanaṅgalī odariko kusīto;</p>

<p rend="gathalast">Mahāvarāhova <pb ed="T" n="0.0283" /> nivāpapuṭṭho, punappunaṃ gabbhamupeti mando’’ti.</p>

<p rend="centre">… Belaṭṭhāniko thero….</p>

<p rend="title">2. Setucchattheragāthā</p>

<p rend="hangnum" n="102"><hi rend="paranum">102</hi><hi rend="dot">.</hi></p>

<p rend="gatha1"> ‘‘Mānena <pb ed="M" n="0.0242" /> vañcitāse, saṅkhāresu saṃkilissamānāse;</p>

<p rend="gathalast">Lābhālābhena mathitā, samādhiṃ nādhigacchantī’’ti.</p>

<p rend="centre">… Setuccho thero….</p>

<p rend="title">3. Bandhurattheragāthā</p>

<p rend="hangnum" n="103"><hi rend="paranum">103</hi><hi rend="dot">.</hi></p>

<p rend="gatha1"> ‘‘Nāhaṃ etena atthiko, sukhito dhammarasena tappito;</p>

<p rend="gathalast">Pitvā <note>pītvāna (sī. syā.)</note> rasaggamuttamaṃ, na ca kāhāmi visena santhava’’nti.</p>

<p rend="centre">… Bandhuro <note>bandhano (ka.)</note> thero….</p>

<p rend="title">4. Khitakattheragāthā</p>

<p rend="hangnum" n="104"><hi rend="paranum">104</hi><hi rend="dot">.</hi></p>

<p rend="gatha1"> ‘‘Lahuko vata me kāyo, phuṭṭho ca pītisukhena vipulena;</p>

<p rend="gathalast">Tūlamiva eritaṃ mālutena, pilavatīva me kāyo’’ti.</p>

<p rend="centre">… Khitako thero….</p>

<p rend="title">5. Malitavambhattheragāthā</p>

<p rend="hangnum" n="105"><hi rend="paranum">105</hi><hi rend="dot">.</hi></p>

<p rend="gatha1"> ‘‘Ukkaṇṭhitopi na vase, ramamānopi pakkame;</p>

<p rend="gathalast">Na tvevānatthasaṃhitaṃ, vase vāsaṃ vicakkhaṇo’’ti.</p>

<p rend="centre">… Malitavambho thero….</p>

<p rend="title">6. Suhemantattheragāthā</p>

<p rend="hangnum" n="106"><hi rend="paranum">106</hi><hi rend="dot">.</hi></p>

<p rend="gatha1"> ‘‘Sataliṅgassa <pb ed="V" n="0.0184" /> atthassa, satalakkhaṇadhārino;</p>

<p rend="gathalast">Ekaṅgadassī dummedho, satadassī ca paṇḍito’’ti.</p>

<p rend="centre">… Suhemanto thero….</p>

<p rend="title">7. Dhammasavattheragāthā</p>

<p rend="hangnum" n="107"><hi rend="paranum">107</hi><hi rend="dot">.</hi></p>

<p rend="gatha1"> ‘‘Pabbajiṃ <pb ed="M" n="0.0243" /> tulayitvāna, agārasmānagāriyaṃ;</p>

<p rend="gathalast">Tisso <pb ed="T" n="0.0284" /> vijjā anuppattā, kataṃ buddhassa sāsana’’nti.</p>

<p rend="centre">… Dhammasavo thero….</p>

<p rend="title">8. Dhammasavapituttheragāthā</p>

<p rend="hangnum" n="108"><hi rend="paranum">108</hi><hi rend="dot">.</hi></p>

<p rend="gatha1"> ‘‘Sa vīsavassasatiko, pabbajiṃ anagāriyaṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Dhammasavapitu thero….</p>

<p rend="title">9. Saṅgharakkhitattheragāthā</p>

<p rend="hangnum" n="109"><hi rend="paranum">109</hi><hi rend="dot">.</hi></p>

<p rend="gatha1"> ‘‘Na <pb ed="P" n="0.0016" /> nūnāyaṃ paramahitānukampino, rahogato anuvigaṇeti sāsanaṃ;</p>

<p rend="gathalast">Tathāhayaṃ viharati pākatindriyo, migī yathā taruṇajātikā vane’’ti.</p>

<p rend="centre">… Saṅgharakkhito thero….</p>

<p rend="title">10. Usabhattheragāthā</p>

<p rend="hangnum" n="110"><hi rend="paranum">110</hi><hi rend="dot">.</hi></p>

<p rend="gatha1"> ‘‘Nagā nagaggesu susaṃvirūḷhā, udaggameghena navena sittā;</p>

<p rend="gathalast">Vivekakāmassa araññasaññino, janeti bhiyyo usabhassa kalyata’’nti.</p>

<p rend="centre">… Usabho thero….</p>

<p rend="centre">Vaggo ekādasamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Belaṭṭhāniko setuccho, bandhuro khitako isi;</p>

<p rend="gatha2">Malitavambho suhemanto, dhammasavo dhammasavapitā;</p>

<p rend="gathalast">Saṅgharakkhitatthero <pb ed="T" n="0.0285" /> ca, usabho ca mahāmunīti.</p>

<p rend="group">12. Dvādasamavaggo</p>

<p rend="title">1. Jentattheragāthā</p>

<p rend="hangnum" n="111"><hi rend="paranum">111</hi><hi rend="dot">.</hi></p>

<p rend="gatha1"> ‘‘Duppabbajjaṃ <pb ed="M" n="0.0244" /><pb ed="V" n="0.0185" /> ve duradhivāsā gehā, dhammo gambhīro duradhigamā bhogā;</p>

<p rend="gathalast">Kicchā vutti no itarītareneva, yuttaṃ cintetuṃ satatamaniccata’’nti.</p>

<p rend="centre">… Jento thero….</p>

<p rend="title">2. Vacchagottattheragāthā</p>

<p rend="hangnum" n="112"><hi rend="paranum">112</hi><hi rend="dot">.</hi></p>

<p rend="gatha1"> ‘‘Tevijjohaṃ mahājhāyī, cetosamathakovido;</p>

<p rend="gathalast">Sadattho me anuppatto, kataṃ buddhassa sāsana’’nti.</p>

<p rend="centre">… Vacchagotto thero….</p>

<p rend="title">3. Vanavacchattheragāthā</p>

<p rend="hangnum" n="113"><hi rend="paranum">113</hi><hi rend="dot">.</hi></p>

<p rend="gatha1"> ‘‘Acchodikā puthusilā,gonaṅgulamigāyutā;</p>

<p rend="gathalast">Ambusevālasañchannā, te selā ramayanti ma’’nti.</p>

<p rend="centre">… Vanavaccho thero….</p>

<p rend="title">4. Adhimuttattheragāthā</p>

<p rend="hangnum" n="114"><hi rend="paranum">114</hi><hi rend="dot">.</hi></p>

<p rend="gatha1"> ‘‘Kāyaduṭṭhullagaruno, hiyyamānamhi <note>hīyamānamhi (sī.)</note> jīvite;</p>

<p rend="gathalast">Sarīrasukhagiddhassa, kuto samaṇasādhutā’’ti.</p>

<p rend="centre">… Adhimutto thero….</p>

<p rend="title">5. Mahānāmattheragāthā</p>

<p rend="hangnum" n="115"><hi rend="paranum">115</hi><hi rend="dot">.</hi></p>

<p rend="gatha1"> ‘‘Esāvahiyyase pabbatena, bahukuṭajasallakikena <note>sallakitena (sī.), sallarikena (syā.)</note>;</p>

<p rend="gatha2">Nesādakena <pb ed="T" n="0.0286" /> girinā, yasassinā paricchadenā’’ti.</p>

<p rend="centre">… Mahānāmo thero….</p>

<p rend="title">6. Pārāpariyattheragāthā</p>

<p rend="hangnum" n="116"><hi rend="paranum">116</hi><hi rend="dot">.</hi></p>

<p rend="gatha1"> ‘‘Chaphassāyatane <pb ed="M" n="0.0245" /><pb ed="V" n="0.0186" /><pb ed="P" n="0.0017" /> hitvā, guttadvāro susaṃvuto;</p>

<p rend="gathalast">Aghamūlaṃ vamitvāna, patto me āsavakkhayo’’ti.</p>

<p rend="centre">… Pārāpariyo <note>pārāsariyo (sī.), pāraṃpariyo (ka.)</note> thero ….</p>

<p rend="title">7. Yasattheragāthā</p>

<p rend="hangnum" n="117"><hi rend="paranum">117</hi><hi rend="dot">.</hi></p>

<p rend="gatha1"> ‘‘Suvilitto suvasano,sabbābharaṇabhūsito;</p>

<p rend="gathalast">Tisso vijjā ajjhagamiṃ, kataṃ buddhassa sāsana’’nti.</p>

<p rend="centre">… Yaso thero….</p>

<p rend="title">8. Kimilattheragāthā</p>

<p rend="hangnum" n="118"><hi rend="paranum">118</hi><hi rend="dot">.</hi></p>

<p rend="gatha1"> ‘‘Abhisattova nipatati, vayo rūpaṃ aññamiva tatheva santaṃ;</p>

<p rend="gatha2">Tasseva sato avippavasato, aññasseva sarāmi attāna’’nti.</p>

<p rend="centre">… Kimilo <note>kimbilo (sī. syā.)</note> thero….</p>

<p rend="title">9. Vajjiputtattheragāthā</p>

<p rend="hangnum" n="119"><hi rend="paranum">119</hi><hi rend="dot">.</hi></p>

<p rend="gatha1"> ‘‘Rukkhamūlagahanaṃ pasakkiya, nibbānaṃ hadayasmiṃ opiya;</p>

<p rend="gatha2">Jhāya gotama mā ca pamādo, kiṃ te biḷibiḷikā karissatī’’ti.</p>

<p rend="centre">… Vajjiputto thero….</p>

<p rend="title">10. Isidattattheragāthā</p>

<p rend="hangnum" n="120"><hi rend="paranum">120</hi><hi rend="dot">.</hi></p>

<p rend="gatha1"> ‘‘Pañcakkhandhā pariññātā, tiṭṭhanti chinnamūlakā;</p>

<p rend="gathalast">Dukkhakkhayo <pb ed="T" n="0.0287" /> anuppatto,patto me āsavakkhayo’’ti.</p>

<p rend="centre">… Isidatto thero….</p>

<p rend="centre">Vaggo dvādasamo niṭṭhito.</p>

<p rend="bodytext">Tassuddānaṃ <pb ed="V" n="0.0187" /> –</p>

<p rend="gatha1">Jento <pb ed="M" n="0.0246" /> ca vacchagotto ca, vaccho ca vanasavhayo;</p>

<p rend="gatha2">Adhimutto mahānāmo, pārāpariyo yasopi ca;</p>

<p rend="gathalast">Kimilo vajjiputto ca, isidatto mahāyasoti.</p>

<p rend="centre">Ekakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Vīsuttarasataṃ therā, katakiccā anāsavā;</p>

<p rend="gathalast">Ekakeva nipātamhi, susaṅgītā mahesibhīti.</p>

<p rend="chapter">2. Dukanipāto</p>

<p rend="group">1. Paṭhamavaggo</p>

<p rend="title">1. Uttarattheragāthā</p>

<p rend="hangnum" n="121"><hi rend="paranum">121</hi><hi rend="dot">.</hi></p>

<p rend="gatha1"> ‘‘Natthi <pb ed="M" n="0.0247" /><pb ed="V" n="0.0188" /><pb ed="P" n="0.0018" /> koci bhavo nicco, saṅkhārā vāpi sassatā;</p>

<p rend="gathalast">Uppajjanti ca te khandhā, cavanti aparāparaṃ.</p>

<p rend="hangnum" n="122"><hi rend="paranum">122</hi><hi rend="dot">.</hi></p>

<p rend="gatha1"> ‘‘Etamādīnaṃ ñatvā, bhavenamhi anatthiko;</p>

<p rend="gathalast">Nissaṭo sabbakāmehi, patto me āsavakkhayo’’ti.</p>

<p rend="bodytext">Itthaṃ sudaṃ āyasmā uttaro thero gāthāyo abhāsitthāti.</p>

<p rend="title">2. Piṇḍolabhāradvājattheragāthā</p>

<p rend="hangnum" n="123"><hi rend="paranum">123</hi><hi rend="dot">.</hi></p>

<p rend="gatha1"> ‘‘Nayidaṃ <pb ed="T" n="0.0288" /> anayena jīvitaṃ, nāhāro hadayassa santiko;</p>

<p rend="gathalast">Āhāraṭṭhitiko samussayo, iti disvāna carāmi esanaṃ.</p>

<p rend="hangnum" n="124"><hi rend="paranum">124</hi><hi rend="dot">.</hi></p>

<p rend="gatha1"> ‘‘Paṅkoti hi naṃ pavedayuṃ, yāyaṃ vandanapūjanā kulesu;</p>

<p rend="gathalast">Sukhumaṃ sallaṃ durubbahaṃ, sakkāro kāpurisena dujjaho’’ti.</p>

<p rend="bodytext">Itthaṃ sudaṃ āyasmā piṇḍolabhāradvājo thero gāthāyo abhāsitthāti.</p>

<p rend="title">3. Valliyattheragāthā</p>

<p rend="hangnum" n="125"><hi rend="paranum">125</hi><hi rend="dot">.</hi></p>

<p rend="gatha1"> ‘‘Makkaṭo pañcadvārāyaṃ, kuṭikāyaṃ pasakkiya;</p>

<p rend="gathalast">Dvārena anupariyeti, ghaṭṭayanto muhuṃ muhuṃ.</p>

<p rend="hangnum" n="126"><hi rend="paranum">126</hi><hi rend="dot">.</hi></p>

<p rend="gatha1"> ‘‘Tiṭṭha makkaṭa mā dhāvi, na hi te taṃ yathā pure;</p>

<p rend="gathalast">Niggahītosi paññāya, neva dūraṃ gamissatī’’ti.</p>

<p rend="centre">… Valliyo thero….</p>

<p rend="title">4. Gaṅgātīriyattheragāthā</p>

<p rend="hangnum" n="127"><hi rend="paranum">127</hi><hi rend="dot">.</hi></p>

<p rend="gatha1"> ‘‘Tiṇṇaṃ <pb ed="M" n="0.0248" /><pb ed="V" n="0.0189" /> me tālapattānaṃ, gaṅgātīre kuṭī katā;</p>

<p rend="gathalast">Chavasittova me patto, paṃsukūlañca cīvaraṃ.</p>

<p rend="hangnum" n="128"><hi rend="paranum">128</hi><hi rend="dot">.</hi></p>

<p rend="gatha1"> ‘‘Dvinnaṃ antaravassānaṃ, ekā vācā me bhāsitā;</p>

<p rend="gathalast">Tatiye antaravassamhi, tamokhandho <note>tamokkhandho (sī. syā.)</note> padālito’’ti.</p>

<p rend="centre">… Gaṅgātīriyo thero….</p>

<p rend="title">5. Ajinattheragāthā</p>

<p rend="hangnum" n="129"><hi rend="paranum">129</hi><hi rend="dot">.</hi></p>

<p rend="gatha1"> ‘‘Api ce hoti tevijjo, maccuhāyī anāsavo;</p>

<p rend="gathalast">Appaññātoti naṃ bālā, avajānanti ajānatā.</p>

<p rend="hangnum" n="130"><hi rend="paranum">130</hi><hi rend="dot">.</hi></p>

<p rend="gatha1"> ‘‘Yo <pb ed="P" n="0.0019" /> ca kho annapānassa, lābhī hotīdha puggalo;</p>

<p rend="gathalast">Pāpadhammopi ce hoti, so nesaṃ hoti sakkato’’ti.</p>

<p rend="centre">… Ajino thero….</p>

<p rend="title">6. Meḷajinattheragāthā</p>

<p rend="hangnum" n="131"><hi rend="paranum">131</hi><hi rend="dot">.</hi></p>

<p rend="gatha1"> ‘‘Yadāhaṃ <pb ed="T" n="0.0289" /> dhammamassosiṃ, bhāsamānassa satthuno;</p>

<p rend="gathalast">Na kaṅkhamabhijānāmi, sabbaññūaparājite.</p>

<p rend="hangnum" n="132"><hi rend="paranum">132</hi><hi rend="dot">.</hi></p>

<p rend="gatha1"> ‘‘Satthavāhe mahāvīre, sārathīnaṃ varuttame;</p>

<p rend="gathalast">Magge paṭipadāyaṃ vā, kaṅkhā mayhaṃ na vijjatī’’ti.</p>

<p rend="centre">… Meḷajino thero….</p>

<p rend="title">7. Rādhattheragāthā</p>

<p rend="hangnum" n="133"><hi rend="paranum">133</hi><hi rend="dot">.</hi></p>

<p rend="gatha1"><note>dha. pa. 13 dhammapade</note> ‘‘Yathā agāraṃ ducchannaṃ, vuṭṭhī samativijjhati;</p>

<p rend="gathalast">Evaṃ abhāvitaṃ cittaṃ, rāgo samativijjhati.</p>

<p rend="hangnum" n="134"><hi rend="paranum">134</hi><hi rend="dot">.</hi></p>

<p rend="gatha1"><note>dha. pa. 14 dhammapade</note> ‘‘Yathā agāraṃ succhannaṃ, vuḍḍhī na samativijjhati;</p>

<p rend="gathalast">Evaṃ subhāvitaṃ cittaṃ, rāgo na samativijjhatī’’ti.</p>

<p rend="centre">… Rādho thero….</p>

<p rend="title">8. Surādhattheragāthā</p>

<p rend="hangnum" n="135"><hi rend="paranum">135</hi><hi rend="dot">.</hi></p>

<p rend="gatha1"> ‘‘Khīṇā <pb ed="M" n="0.0249" /><pb ed="V" n="0.0190" /> hi mayhaṃ jāti, vusitaṃ jinasāsanaṃ;</p>

<p rend="gathalast">Pahīno jālasaṅkhāto, bhavanetti samūhatā.</p>

<p rend="hangnum" n="136"><hi rend="paranum">136</hi><hi rend="dot">.</hi></p>

<p rend="gatha1"> ‘‘Yassatthāya pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo’’ti.</p>

<p rend="centre">… Surādho thero….</p>

<p rend="title">9. Gotamattheragāthā</p>

<p rend="hangnum" n="137"><hi rend="paranum">137</hi><hi rend="dot">.</hi></p>

<p rend="gatha1"> ‘‘Sukhaṃ supanti munayo, ye itthīsu na bajjhare;</p>

<p rend="gathalast">Sadā ve rakkhitabbāsu, yāsu saccaṃ sudullabhaṃ.</p>

<p rend="hangnum" n="138"><hi rend="paranum">138</hi><hi rend="dot">.</hi></p>

<p rend="gatha1"> ‘‘Vadhaṃ carimha te kāma, anaṇā dāni te mayaṃ;</p>

<p rend="gathalast">Gacchāma dāni nibbānaṃ, yattha gantvā na socatī’’ti.</p>

<p rend="centre">… Gotamo thero….</p>

<p rend="title">10. Vasabhattheragāthā</p>

<p rend="hangnum" n="139"><hi rend="paranum">139</hi><hi rend="dot">.</hi></p>

<p rend="gatha1"> ‘‘Pubbe <pb ed="T" n="0.0290" /> hanati attānaṃ, pacchā hanati so pare;</p>

<p rend="gathalast">Suhataṃ hanti attānaṃ, vītaṃseneva pakkhimā.</p>

<p rend="hangnum" n="140"><hi rend="paranum">140</hi><hi rend="dot">.</hi></p>

<p rend="gatha1"> ‘‘Na brāhmaṇo bahivaṇṇo, anto vaṇṇo hi brāhmaṇo;</p>

<p rend="gathalast">Yasmiṃ pāpāni kammāni, sa ve kaṇho sujampatī’’ti.</p>

<p rend="centre">… Vasabho thero….</p>

<p rend="centre">Vaggo paṭhamo niṭṭhito.</p>

<p rend="bodytext">Tassuddānaṃ –</p>

<p rend="gatha1">Uttaro ceva piṇḍolo, valliyo tīriyo isi;</p>

<p rend="gatha2">Ajino ca meḷajino, rādho surādho gotamo;</p>

<p rend="gathalast">Vasabhena ime honti, dasa therā mahiddhikāti.</p>

<p rend="group">2. Dutiyavaggo</p>

<p rend="title">1. Mahācundattheragāthā</p>

<p rend="hangnum" n="141"><hi rend="paranum">141</hi><hi rend="dot">.</hi></p>

<p rend="gatha1"> ‘‘Sussūsā <pb ed="M" n="0.0250" /><pb ed="V" n="0.0191" /><pb ed="P" n="0.0020" /> sutavaddhanī, sutaṃ paññāya vaddhanaṃ;</p>

<p rend="gathalast">Paññāya atthaṃ jānāti, ñāto attho sukhāvaho.</p>

<p rend="hangnum" n="142"><hi rend="paranum">142</hi><hi rend="dot">.</hi></p>

<p rend="gatha1"> ‘‘Sevetha pantāni senāsanāni, careyya saṃyojanavippamokkhaṃ;</p>

<p rend="gathalast">Sace ratiṃ nādhigaccheyya tattha, saṅghe vase rakkhitatto satimā’’ti.</p>

<p rend="centre">… Mahācundo thero….</p>

<p rend="title">2. Jotidāsattheragāthā</p>

<p rend="hangnum" n="143"><hi rend="paranum">143</hi><hi rend="dot">.</hi></p>

<p rend="gatha1"> ‘‘Ye kho te veṭhamissena <note>veghamissena (sī. syā.), ve gamissena, vekhamissena (ka.)</note>, nānattena ca kammunā;</p>

<p rend="gatha2">Manusse uparundhanti, pharusūpakkamā janā;</p>

<p rend="gathalast">Tepi <pb ed="T" n="0.0291" /> tattheva kīranti, na hi kammaṃ panassati.</p>

<p rend="hangnum" n="144"><hi rend="paranum">144</hi><hi rend="dot">.</hi></p>

<p rend="gatha1"> ‘‘Yaṃ karoti naro kammaṃ, kalyāṇaṃ yadi pāpakaṃ;</p>

<p rend="gathalast">Tassa tasseva dāyādo, yaṃ yaṃ kammaṃ pakubbatī’’ti.</p>

<p rend="centre">… Jotidāso thero….</p>

<p rend="title">3. Heraññakānittheragāthā</p>

<p rend="hangnum" n="145"><hi rend="paranum">145</hi><hi rend="dot">.</hi></p>

<p rend="gatha1"> ‘‘Accayanti ahorattā, jīvitaṃ uparujjhati;</p>

<p rend="gathalast">Āyu khīyati maccānaṃ, kunnadīnaṃva odakaṃ.</p>

<p rend="hangnum" n="146"><hi rend="paranum">146</hi><hi rend="dot">.</hi></p>

<p rend="gatha1"> ‘‘Atha pāpāni kammāni, karaṃ bālo na bujjhati;</p>

<p rend="gathalast">Pacchāssa kaṭukaṃ hoti, vipāko hissa pāpako’’ti.</p>

<p rend="centre">… Heraññakānitthero….</p>

<p rend="title">4. Somamittattheragāthā</p>

<p rend="hangnum" n="147"><hi rend="paranum">147</hi><hi rend="dot">.</hi></p>

<p rend="gatha1"> ‘‘Parittaṃ dārumāruyha, yathā sīde mahaṇṇave;</p>

<p rend="gatha2">Evaṃ kusītamāgamma, sādhujīvīpi sīdati;</p>

<p rend="gathalast">Tasmā taṃ parivajjeyya, kusītaṃ hīnavīriyaṃ.</p>

<p rend="hangnum" n="148"><hi rend="paranum">148</hi><hi rend="dot">.</hi></p>

<p rend="gatha1"> ‘‘Pavivittehi <pb ed="M" n="0.0251" /><pb ed="V" n="0.0192" /> ariyehi, pahitattehi jhāyibhi;</p>

<p rend="gathalast">Niccaṃ āraddhavīriyehi, paṇḍitehi sahāvase’’ti.</p>

<p rend="centre">… Somamitto thero….</p>

<p rend="title">5. Sabbamittattheragāthā</p>

<p rend="hangnum" n="149"><hi rend="paranum">149</hi><hi rend="dot">.</hi></p>

<p rend="gatha1"> ‘‘Jano janamhi sambaddho <note>sambaddho (syā. ka.)</note>, janamevassito jano;</p>

<p rend="gathalast">Jano janena heṭhīyati, heṭheti ca <note>bodhiyati, bādheti ca (ka.)</note> jano janaṃ.</p>

<p rend="hangnum" n="150"><hi rend="paranum">150</hi><hi rend="dot">.</hi></p>

<p rend="gatha1"> ‘‘Ko <pb ed="P" n="0.0021" /> hi tassa janenattho, janena janitena vā;</p>

<p rend="gathalast">Janaṃ ohāya gacchaṃ taṃ, heṭhayitvā <note>bādhayitvā (ka.)</note> bahuṃ jana’’nti.</p>

<p rend="centre">… Sabbamitto thero….</p>

<p rend="title">6. Mahākāḷattheragāthā</p>

<p rend="hangnum" n="151"><hi rend="paranum">151</hi><hi rend="dot">.</hi></p>

<p rend="gatha1"> ‘‘Kāḷī <pb ed="T" n="0.0292" /> itthī brahatī dhaṅkarūpā, satthiñca bhetvā aparañca satthiṃ;</p>

<p rend="gatha2">Bāhañca bhetvā aparañca bāhaṃ, sīsañca bhetvā dadhithālakaṃva;</p>

<p rend="gathalast">Esā nisinnā abhisandahitvā.</p>

<p rend="hangnum" n="152"><hi rend="paranum">152</hi><hi rend="dot">.</hi></p>

<p rend="gatha1"> ‘‘Yo ve avidvā upadhiṃ karoti, punappunaṃ dukkhamupeti mando;</p>

<p rend="gathalast">Tasmā pajānaṃ upadhiṃ na kayirā, māhaṃ puna bhinnasiro sayissa’’nti <note>passissanti (ka.)</note>.</p>

<p rend="centre">… Mahākāḷo thero….</p>

<p rend="title">7. Tissattheragāthā</p>

<p rend="hangnum" n="153"><hi rend="paranum">153</hi><hi rend="dot">.</hi></p>

<p rend="gatha1"> ‘‘Bahū sapatte labhati, muṇḍo saṅghāṭipāruto;</p>

<p rend="gathalast">Lābhī annassa pānassa, vatthassa sayanassa ca.</p>

<p rend="hangnum" n="154"><hi rend="paranum">154</hi><hi rend="dot">.</hi></p>

<p rend="gatha1"> ‘‘Etamādīnavaṃ ñatvā, sakkāresu mahabbhayaṃ;</p>

<p rend="gathalast">Appalābho anavassuto, sato bhikkhu paribbaje’’ti.</p>

<p rend="centre">… Tisso thero….</p>

<p rend="title">8. Kimilattheragāthā</p>

<p rend="hangnum" n="155"><hi rend="paranum">155</hi><hi rend="dot">.</hi></p>

<p rend="gatha1"> ‘‘Pācīnavaṃsadāyamhi <pb ed="M" n="0.0252" />, sakyaputtā sahāyakā;</p>

<p rend="gathalast">Pahāyānappake bhoge, uñchāpattāgate ratā.</p>

<p rend="hangnum" n="156"><hi rend="paranum">156</hi><hi rend="dot">.</hi></p>

<p rend="gatha1"> ‘‘Āraddhavīriyā <pb ed="V" n="0.0193" /> pahitattā, niccaṃ daḷhaparakkamā;</p>

<p rend="gathalast">Ramanti dhammaratiyā, hitvāna lokiyaṃ rati’’nti.</p>

<p rend="centre">… Kimilo <note>kimbilo (sī. syā. pī.)</note> thero….</p>

<p rend="title">9. Nandattheragāthā</p>

<p rend="hangnum" n="157"><hi rend="paranum">157</hi><hi rend="dot">.</hi></p>

<p rend="gatha1"> ‘‘Ayoniso <pb ed="T" n="0.0293" /> manasikārā, maṇḍanaṃ anuyuñjisaṃ;</p>

<p rend="gathalast">Uddhato capalo cāsiṃ, kāmarāgena aṭṭito.</p>

<p rend="hangnum" n="158"><hi rend="paranum">158</hi><hi rend="dot">.</hi></p>

<p rend="gatha1"> ‘‘Upāyakusalenāhaṃ, buddhenādiccabandhunā;</p>

<p rend="gathalast">Yoniso paṭipajjitvā, bhave cittaṃ udabbahi’’nti.</p>

<p rend="centre">… Nando thero….</p>

<p rend="title">10. Sirimattheragāthā</p>

<p rend="hangnum" n="159"><hi rend="paranum">159</hi><hi rend="dot">.</hi></p>

<p rend="gatha1"> ‘‘Pare ca naṃ pasaṃsanti, attā ce asamāhito;</p>

<p rend="gathalast">Moghaṃ pare pasaṃsanti, attā hi asamāhito.</p>

<p rend="hangnum" n="160"><hi rend="paranum">160</hi><hi rend="dot">.</hi></p>

<p rend="gatha1"> ‘‘Pare ca naṃ garahanti, attā ce susamāhito;</p>

<p rend="gathalast">Moghaṃ pare garahanti, attā hi susamāhito’’ti.</p>

<p rend="centre">… Sirimā thero….</p>

<p rend="centre">Vaggo dutiyo niṭṭhito.</p>

<p rend="bodytext">Tassuddānaṃ –</p>

<p rend="gatha1">Cundo <pb ed="P" n="0.0022" /> ca jotidāso ca, thero heraññakāni ca;</p>

<p rend="gatha2">Somamitto sabbamitto, kālo tisso ca kimilo <note>kimbilo (sī. syā. pī.), chandalakkhaṇānulomaṃ</note>;</p>

<p rend="gathalast">Nando ca sirimā ceva, dasa therā mahiddhikāti.</p>

<p rend="group">3. Tatiyavaggo</p>

<p rend="title">1. Uttarattheragāthā</p>

<p rend="hangnum" n="161"><hi rend="paranum">161</hi><hi rend="dot">.</hi></p>

<p rend="gatha1"> ‘‘Khandhā <pb ed="M" n="0.0253" /><pb ed="V" n="0.0194" /> mayā pariññātā, taṇhā me susamūhatā;</p>

<p rend="gathalast">Bhāvitā mama bojjhaṅgā, patto me āsavakkhayo.</p>

<p rend="hangnum" n="162"><hi rend="paranum">162</hi><hi rend="dot">.</hi></p>

<p rend="gatha1"> ‘‘Sohaṃ <pb ed="T" n="0.0294" /> khandhe pariññāya, abbahitvāna <note>abbuhitvāna (ka.)</note> jāliniṃ;</p>

<p rend="gathalast">Bhāvayitvāna bojjhaṅge, nibbāyissaṃ anāsavo’’ti.</p>

<p rend="centre">… Uttaro thero….</p>

<p rend="title">2. Bhaddajittheragāthā</p>

<p rend="hangnum" n="163"><hi rend="paranum">163</hi><hi rend="dot">.</hi></p>

<p rend="gatha1"> ‘‘Panādo nāma so rājā, yassa yūpo suvaṇṇayo;</p>

<p rend="gathalast">Tiriyaṃ soḷasubbedho <note>soḷasapabbedho (sī. aṭṭha.), soḷasabbāṇo (?)</note>, ubbhamāhu <note>uddhamāhu (sī.), uccamāhu (syā.)</note> sahassadhā.</p>

<p rend="hangnum" n="164"><hi rend="paranum">164</hi><hi rend="dot">.</hi></p>

<p rend="gatha1"> ‘‘Sahassakaṇḍo satageṇḍu, dhajālu haritāmayo;</p>

<p rend="gathalast">Anaccuṃ tattha gandhabbā, chasahassāni sattadhā’’ti.</p>

<p rend="centre">… Bhaddajitthero….</p>

<p rend="title">3. Sobhitattheragāthā</p>

<p rend="hangnum" n="165"><hi rend="paranum">165</hi><hi rend="dot">.</hi></p>

<p rend="gatha1"><hi rend="bold">‘‘Satimā paññavā</hi> bhikkhu, āraddhabalavīriyo;</p>

<p rend="gathalast">Pañca kappasatānāhaṃ, ekarattiṃ anussariṃ.</p>

<p rend="hangnum" n="166"><hi rend="paranum">166</hi><hi rend="dot">.</hi></p>

<p rend="gatha1"> ‘‘Cattāro satipaṭṭhāne, satta aṭṭha ca bhāvayaṃ;</p>

<p rend="gathalast">Pañca kappasatānāhaṃ, ekarattiṃ anussari’’nti.</p>

<p rend="centre">… Sobhito thero….</p>

<p rend="title">4. Valliyattheragāthā</p>

<p rend="hangnum" n="167"><hi rend="paranum">167</hi><hi rend="dot">.</hi></p>

<p rend="gatha1"> ‘‘Yaṃ kiccaṃ daḷhavīriyena, yaṃ kiccaṃ boddhumicchatā;</p>

<p rend="gathalast">Karissaṃ nāvarajjhissaṃ <note>nāvarujjhissaṃ (ka. sī. ka.)</note>, passa vīriyaṃ parakkama.</p>

<p rend="hangnum" n="168"><hi rend="paranum">168</hi><hi rend="dot">.</hi></p>

<p rend="gatha1"> ‘‘Tvañca me maggamakkhāhi, añjasaṃ amatogadhaṃ;</p>

<p rend="gathalast">Ahaṃ monena monissaṃ, gaṅgāsotova sāgara’’nti.</p>

<p rend="centre">… Valliyo thero….</p>

<p rend="title">5. Vītasokattheragāthā</p>

<p rend="hangnum" n="169"><hi rend="paranum">169</hi><hi rend="dot">.</hi></p>

<p rend="gatha1"> ‘‘Kese <pb ed="M" n="0.0254" /><pb ed="V" n="0.0195" /> me olikhissanti, kappako upasaṅkami;</p>

<p rend="gathalast">Tato <pb ed="T" n="0.0295" /> ādāsamādāya, sarīraṃ paccavekkhisaṃ.</p>

<p rend="hangnum" n="170"><hi rend="paranum">170</hi><hi rend="dot">.</hi></p>

<p rend="gatha1"> ‘‘Tuccho <pb ed="P" n="0.0023" /> kāyo adissittha, andhakāro tamo byagā;</p>

<p rend="gathalast">Sabbe coḷā samucchinnā, natthi dāni punabbhavo’’ti.</p>

<p rend="centre">… Vītasoko thero….</p>

<p rend="title">6. Puṇṇamāsattheragāthā</p>

<p rend="hangnum" n="171"><hi rend="paranum">171</hi><hi rend="dot">.</hi></p>

<p rend="gatha1"> ‘‘Pañca nīvaraṇe hitvā, yogakkhemassa pattiyā;</p>

<p rend="gathalast">Dhammādāsaṃ gahetvāna, ñāṇadassanamattano.</p>

<p rend="hangnum" n="172"><hi rend="paranum">172</hi><hi rend="dot">.</hi></p>

<p rend="gatha1"> ‘‘Paccavekkhiṃ imaṃ kāyaṃ, sabbaṃ santarabāhiraṃ;</p>

<p rend="gathalast">Ajjhattañca bahiddhā ca, tuccho kāyo adissathā’’ti.</p>

<p rend="centre">… Puṇṇamāso thero….</p>

<p rend="title">7. Nandakattheragāthā</p>

<p rend="hangnum" n="173"><hi rend="paranum">173</hi><hi rend="dot">.</hi></p>

<p rend="gatha1"> ‘‘Yathāpi bhaddo ājañño, khalitvā patitiṭṭhati;</p>

<p rend="gathalast">Bhiyyo laddāna saṃvegaṃ, adīno vahate dhuraṃ.</p>

<p rend="hangnum" n="174"><hi rend="paranum">174</hi><hi rend="dot">.</hi></p>

<p rend="gatha1"> ‘‘Evaṃ dassanasampannaṃ, sammāsambuddhasāvakaṃ;</p>

<p rend="gathalast">Ājānīyaṃ maṃ dhāretha, puttaṃ buddhassa orasa’’nti.</p>

<p rend="centre">… Nandako thero….</p>

<p rend="title">8. Bharatattheragāthā</p>

<p rend="hangnum" n="175"><hi rend="paranum">175</hi><hi rend="dot">.</hi></p>

<p rend="gatha1"> ‘‘Ehi nandaka gacchāma, upajjhāyassa santikaṃ;</p>

<p rend="gathalast">Sīhanādaṃ nadissāma, buddhaseṭṭhassa sammukhā.</p>

<p rend="hangnum" n="176"><hi rend="paranum">176</hi><hi rend="dot">.</hi></p>

<p rend="gatha1"> ‘‘Yāya no anukampāya, amhe pabbājayī muni;</p>

<p rend="gathalast">So no attho anuppatto, sabbasaṃyojanakkhayo’’ti.</p>

<p rend="centre">… Bharato thero….</p>

<p rend="title">9. Bhāradvājattheragāthā</p>

<p rend="hangnum" n="177"><hi rend="paranum">177</hi><hi rend="dot">.</hi></p>

<p rend="gatha1"> ‘‘Nadanti <pb ed="T" n="0.0296" /><pb ed="M" n="0.0255" /><pb ed="V" n="0.0196" /> evaṃ sappaññā, sīhāva girigabbhare;</p>

<p rend="gathalast">Vīrā vijitasaṅgāmā, jetvā māraṃ savāhaniṃ <note>savāhanaṃ (bahūsu)</note>.</p>

<p rend="hangnum" n="178"><hi rend="paranum">178</hi><hi rend="dot">.</hi></p>

<p rend="gatha1"> ‘‘Satthā ca pariciṇṇo me, dhammo saṅgho ca pūjito;</p>

<p rend="gathalast">Ahañca vitto sumano, puttaṃ disvā anāsava’’nti.</p>

<p rend="centre">… Bhāradvājo thero….</p>

<p rend="title">10. Kaṇhadinnattheragāthā</p>

<p rend="hangnum" n="179"><hi rend="paranum">179</hi><hi rend="dot">.</hi></p>

<p rend="gatha1"> ‘‘Upāsitā sappurisā, sutā dhammā abhiṇhaso;</p>

<p rend="gathalast">Sutvāna paṭipajjissaṃ, añjasaṃ amatogadhaṃ.</p>

<p rend="hangnum" n="180"><hi rend="paranum">180</hi><hi rend="dot">.</hi></p>

<p rend="gatha1"> ‘‘Bhavarāgahatassa me sato, bhavarāgo puna me na vijjati;</p>

<p rend="gathalast">Na cāhu na ca me bhavissati, na ca me etarahi vijjatī’’ti.</p>

<p rend="centre">… Kaṇhadinno thero….</p>

<p rend="centre">Vaggo tatiyo niṭṭhito.</p>

<p rend="bodytext">Tassuddānaṃ –</p>

<p rend="gatha1">Uttaro bhaddajitthero, sobhito valliyo isi;</p>

<p rend="gatha2">Vītasoko ca yo thero, puṇṇamāso ca nandako;</p>

<p rend="gathalast">Bharato bhāradvājo ca, kaṇhadinno mahāmunīti.</p>

<p rend="group">4. Catutthavaggo</p>

<p rend="title">1. Migasirattheragāthā</p>

<p rend="hangnum" n="181"><hi rend="paranum">181</hi><hi rend="dot">.</hi></p>

<p rend="gatha1"> ‘‘Yato <pb ed="P" n="0.0024" /> ahaṃ pabbajito, sammāsambuddhasāsane;</p>

<p rend="gathalast">Vimuccamāno uggacchiṃ, kāmadhātuṃ upaccagaṃ.</p>

<p rend="hangnum" n="182"><hi rend="paranum">182</hi><hi rend="dot">.</hi></p>

<p rend="gatha1"> ‘‘Brahmuno <pb ed="T" n="0.0297" /><pb ed="V" n="0.0197" /> pekkhamānassa, tato cittaṃ vimucci me;</p>

<p rend="gathalast">Akuppā me vimuttīti, sabbasaṃyojanakkhayā’’ti.</p>

<p rend="centre">… Migasiro thero….</p>

<p rend="title">2. Sivakattheragāthā</p>

<p rend="hangnum" n="183"><hi rend="paranum">183</hi><hi rend="dot">.</hi></p>

<p rend="gatha1"> ‘‘Aniccāni <pb ed="M" n="0.0256" /> gahakāni, tattha tattha punappunaṃ;</p>

<p rend="gathalast">Gahakāraṃ <note>gahakārakaṃ (sī. pī.)</note> gavesanto, dukkhā jāti punappunaṃ.</p>

<p rend="hangnum" n="184"><hi rend="paranum">184</hi><hi rend="dot">.</hi></p>

<p rend="gatha1"> ‘‘Gahakāraka diṭṭhosi, puna gehaṃ na kāhasi;</p>

<p rend="gatha2">Sabbā te phāsukā bhaggā, thūṇikā <note>thūṇirā (pī. ka.), dhuṇirā (syā.)</note> ca vidālitā <note>padālitā (sī. syā.)</note>;</p>

<p rend="gathalast">Vimariyādikataṃ cittaṃ, idheva vidhamissatī’’ti.</p>

<p rend="centre">… Sivako <note>sīvako (sī.)</note> thero….</p>

<p rend="title">3. Upavāṇattheragāthā</p>

<p rend="hangnum" n="185"><hi rend="paranum">185</hi><hi rend="dot">.</hi></p>

<p rend="gatha1"> ‘‘Arahaṃ sugato loke, vātehābādhito <note>… bādhito (ka.)</note> muni;</p>

<p rend="gathalast">Sace uṇhodakaṃ atthi, munino dehi brāhmaṇa.</p>

<p rend="hangnum" n="186"><hi rend="paranum">186</hi><hi rend="dot">.</hi></p>

<p rend="gatha1"> ‘‘Pūjito pūjaneyyānaṃ <note>pūjanīyānaṃ (sī.)</note>, sakkareyyāna sakkato;</p>

<p rend="gathalast">Apacitopaceyyānaṃ <note>apacanīyānaṃ (sī.), apacineyyānaṃ (syā.)</note>, tassa icchāmi hātave’’ti.</p>

<p rend="centre">… Upavāṇo thero….</p>

<p rend="title">4. Isidinnattheragāthā</p>

<p rend="hangnum" n="187"><hi rend="paranum">187</hi><hi rend="dot">.</hi></p>

<p rend="gatha1"> ‘‘Diṭṭhā mayā dhammadharā upāsakā, kāmā aniccā iti bhāsamānā;</p>

<p rend="gathalast">Sārattarattā maṇikuṇḍalesu, puttesu dāresu ca te apekkhā.</p>

<p rend="hangnum" n="188"><hi rend="paranum">188</hi><hi rend="dot">.</hi></p>

<p rend="gatha1"> ‘‘Addhā na jānanti yatodha dhammaṃ, kāmā <pb ed="T" n="0.0298" /> aniccā iti cāpi āhu;</p>

<p rend="gathalast">Rāgañca tesaṃ na balatthi chettuṃ, tasmā sitā puttadāraṃ dhanañcā’’ti.</p>

<p rend="centre">… Isidinno thero….</p>

<p rend="title">5. Sambulakaccānattheragāthā</p>

<p rend="hangnum" n="189"><hi rend="paranum">189</hi><hi rend="dot">.</hi></p>

<p rend="gatha1"> ‘‘Devo <pb ed="M" n="0.0257" /> ca vassati devo ca gaḷagaḷāyati,</p>

<p rend="gatha2">Ekako cāhaṃ bherave bile viharāmi;</p>

<p rend="gatha3">Tassa mayhaṃ ekakassa bherave bile viharato,</p>

<p rend="gathalast">Natthi bhayaṃ vā chambhitattaṃ vā lomahaṃso vā.</p>

<p rend="hangnum" n="190"><hi rend="paranum">190</hi><hi rend="dot">.</hi></p>

<p rend="gatha1"> ‘‘Dhammatā <pb ed="V" n="0.0198" /> mamasā yassa me, ekakassa bherave bile;</p>

<p rend="gathalast">Viharato natthi bhayaṃ vā, chambhitattaṃ vā lomahaṃso vā’’ti.</p>

<p rend="centre">… Sambulakaccāno <note>sambahulakaccāno (ka.)</note> thero….</p>

<p rend="title">6. Nitakattheragāthā</p>

<p rend="hangnum" n="191"><hi rend="paranum">191</hi><hi rend="dot">.</hi></p>

<p rend="gatha1"><note>udā. 34 udānepi</note> ‘‘Kassa <pb ed="P" n="0.0025" /> selūpamaṃ cittaṃ, ṭhitaṃ nānupakampati;</p>

<p rend="gatha2">Virattaṃ rajanīyesu, kuppanīye na kuppati;</p>

<p rend="gathalast">Yassevaṃ bhāvitaṃ cittaṃ, kuto taṃ dukkhamessati.</p>

<p rend="hangnum" n="192"><hi rend="paranum">192</hi><hi rend="dot">.</hi></p>

<p rend="gatha1"> ‘‘Mama selūpamaṃ cittaṃ, ṭhitaṃ nānupakampati;</p>

<p rend="gatha2">Virattaṃ rajanīyesu, kuppanīye na kuppati;</p>

<p rend="gathalast">Mamevaṃ bhāvitaṃ cittaṃ, kuto maṃ dukkhamessatī’’ti.</p>

<p rend="centre">… Nitako <note>khitako (sī. syā.)</note> thero….</p>

<p rend="title">7. Soṇapoṭiriyattheragāthā</p>

<p rend="hangnum" n="193"><hi rend="paranum">193</hi><hi rend="dot">.</hi></p>

<p rend="gatha1"> ‘‘Na tāva supituṃ hoti, ratti nakkhattamālinī;</p>

<p rend="gathalast">Paṭijaggitumevesā, ratti hoti vijānatā.</p>

<p rend="hangnum" n="194"><hi rend="paranum">194</hi><hi rend="dot">.</hi></p>

<p rend="gatha1"> ‘‘Hatthikkhandhāvapatitaṃ <pb ed="T" n="0.0299" />, kuñjaro ce anukkame;</p>

<p rend="gathalast">Saṅgāme me mataṃ seyyo, yañce jīve parājito’’ti.</p>

<p rend="centre">… Soṇo poṭiriyo <note>selissariyo (sī.), poṭṭiriyaputto (syā.)</note> thero ….</p>

<p rend="title">8. Nisabhattheragāthā</p>

<p rend="hangnum" n="195"><hi rend="paranum">195</hi><hi rend="dot">.</hi></p>

<p rend="gatha1"> ‘‘Pañca <pb ed="M" n="0.0258" /> kāmaguṇe hitvā, piyarūpe manorame;</p>

<p rend="gathalast">Saddhāya gharā nikkhamma, dukkhassantakaro bhave.</p>

<p rend="hangnum" n="196"><hi rend="paranum">196</hi><hi rend="dot">.</hi></p>

<p rend="gatha1"> ‘‘Nābhinandāmi maraṇaṃ, nābhinandāmi jīvitaṃ;</p>

<p rend="gathalast">Kālañca paṭikaṅkhāmi, sampajāno patissato’’ti.</p>

<p rend="centre">… Nisabho thero….</p>

<p rend="title">9. Usabhattheragāthā</p>

<p rend="hangnum" n="197"><hi rend="paranum">197</hi><hi rend="dot">.</hi></p>

<p rend="gatha1"> ‘‘Ambapallavasaṅkāsaṃ, aṃse katvāna cīvaraṃ;</p>

<p rend="gathalast">Nisinno hatthigīvāyaṃ, gāmaṃ piṇḍāya pāvisiṃ.</p>

<p rend="hangnum" n="198"><hi rend="paranum">198</hi><hi rend="dot">.</hi></p>

<p rend="gatha1"> ‘‘Hatthikkhandhato <pb ed="V" n="0.0199" /> oruyha, saṃvegaṃ alabhiṃ tadā;</p>

<p rend="gathalast">Sohaṃ ditto tadā santo, patto me āsavakkhayo’’ti.</p>

<p rend="centre">… Usabho thero….</p>

<p rend="title">10. Kappaṭakurattheragāthā</p>

<p rend="hangnum" n="199"><hi rend="paranum">199</hi><hi rend="dot">.</hi></p>

<p rend="gatha1"> ‘‘Ayamiti kappaṭo kappaṭakuro, acchāya atibharitāya <note>atibhariyāya (sī. ka.), accaṃ bharāya (syā.)</note>;</p>

<p rend="gathalast">Amataghaṭikāyaṃ dhammakaṭamatto <note>dhammakaṭapatto (syā. ka. aṭṭha.), dhammakaṭamaggo (sī. aṭṭha.)</note>, katapadaṃ jhānāni ocetuṃ.</p>

<p rend="hangnum" n="200"><hi rend="paranum">200</hi><hi rend="dot">.</hi></p>

<p rend="gatha1"> ‘‘Mā <pb ed="P" n="0.0026" /> kho tvaṃ kappaṭa pacālesi, mā tvaṃ upakaṇṇamhi tāḷessaṃ;</p>

<p rend="gathalast">Na <pb ed="T" n="0.0300" /> hi <note>na vā (ka.)</note> tvaṃ kappaṭa mattamaññāsi, saṅghamajjhamhi pacalāyamānoti.</p>

<p rend="centre">… Kappaṭakuro thero….</p>

<p rend="centre">Vaggo catuttho niṭṭhito.</p>

<p rend="bodytext">Tassuddānaṃ –</p>

<p rend="gatha1">Migasiro <pb ed="M" n="0.0259" /> sivako ca, upavāno ca paṇḍito;</p>

<p rend="gatha2">Isidinno ca kaccāno, nitako ca mahāvasī;</p>

<p rend="gathalast">Poṭiriyaputto nisabho, usabho kappaṭakuroti.</p>

<p rend="group">5. Pañcamavaggo</p>

<p rend="title">1. Kumārakassapattheragāthā</p>

<p rend="hangnum" n="201"><hi rend="paranum">201</hi><hi rend="dot">.</hi></p>

<p rend="gatha1"> ‘‘Aho buddhā aho dhammā, aho no satthu sampadā;</p>

<p rend="gathalast">Yattha etādisaṃ dhammaṃ, sāvako sacchikāhi’’ti.</p>

<p rend="hangnum" n="202"><hi rend="paranum">202</hi><hi rend="dot">.</hi></p>

<p rend="gatha1"> ‘‘Asaṅkheyyesu kappesu, sakkāyādhigatā ahū;</p>

<p rend="gatha2">Tesamayaṃ pacchimako, carimoyaṃ samussayo;</p>

<p rend="gathalast">Jātimaraṇasaṃsāro, natthi dāni punabbhavo’’ti.</p>

<p rend="centre">… Kumārakassapo thero….</p>

<p rend="title">2. Dhammapālattheragāthā</p>

<p rend="hangnum" n="203"><hi rend="paranum">203</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0200" /> have daharo bhikkhu, yuñjati buddhasāsane;</p>

<p rend="gathalast">Jāgaro sa hi suttesu <note>patisuttesu (sī. ka.)</note>, amoghaṃ tassa jīvitaṃ.</p>

<p rend="hangnum" n="204"><hi rend="paranum">204</hi><hi rend="dot">.</hi></p>

<p rend="gatha1"> ‘‘Tasmā <pb ed="T" n="0.0301" /> saddhañca sīlañca, pasādaṃ dhammadassanaṃ;</p>

<p rend="gathalast">Anuyuñjetha medhāvī, saraṃ buddhāna sāsana’’nti.</p>

<p rend="centre">… Dhammapālo thero….</p>

<p rend="title">3. Brahmālittheragāthā</p>

<p rend="hangnum" n="205"><hi rend="paranum">205</hi><hi rend="dot">.</hi></p>

<p rend="gatha1"> ‘‘Kassindriyāni samathaṅgatāni, assā yathā sārathinā sudantā;</p>

<p rend="gathalast">Pahīnamānassa anāsavassa, devāpi kassa <note>tassa (bahūsu)</note> pihayanti tādino’’ti.</p>

<p rend="hangnum" n="206"><hi rend="paranum">206</hi><hi rend="dot">.</hi></p>

<p rend="gatha1"><note>dha. pa. 94 dhammapadepi</note> ‘‘Mayhindriyāni <pb ed="M" n="0.0260" /> samathaṅgatāni, assā yathā sārathinā sudantā;</p>

<p rend="gathalast">Pahīnamānassa anāsavassa, devāpi mayhaṃ pihayanti tādino’’ti.</p>

<p rend="centre">… Brahmāli thero….</p>

<p rend="title">4. Mogharājattheragāthā</p>

<p rend="hangnum" n="207"><hi rend="paranum">207</hi><hi rend="dot">.</hi></p>

<p rend="gatha1"> ‘‘Chavipāpaka <pb ed="P" n="0.0027" /> cittabhaddaka, mogharāja satataṃ samāhito;</p>

<p rend="gathalast">Hemantikasītakālarattiyo <note>hemantikakālarattiyo (ka.)</note>, bhikkhu tvaṃsi kathaṃ karissasi’’.</p>

<p rend="hangnum" n="208"><hi rend="paranum">208</hi><hi rend="dot">.</hi></p>

<p rend="gatha1"> ‘‘Sampannasassā magadhā, kevalā iti me sutaṃ;</p>

<p rend="gathalast">Palālacchannako seyyaṃ, yathaññe sukhajīvino’’ti.</p>

<p rend="centre">… Mogharājā thero….</p>

<p rend="title">5. Visākhapañcālaputtattheragāthā</p>

<p rend="hangnum" n="209"><hi rend="paranum">209</hi><hi rend="dot">.</hi></p>

<p rend="gatha1"> ‘‘Na ukkhipe no ca parikkhipe pare, okkhipe pāragataṃ na eraye;</p>

<p rend="gathalast">Na <pb ed="T" n="0.0302" /> cattavaṇṇaṃ parisāsu byāhare, anuddhato sammitabhāṇi subbato.</p>

<p rend="hangnum" n="210"><hi rend="paranum">210</hi><hi rend="dot">.</hi></p>

<p rend="gatha1"> ‘‘Susukhumanipuṇatthadassinā, matikusalena nivātavuttinā;</p>

<p rend="gathalast">Saṃsevitavuddhasīlinā, nibbānaṃ na hi tena dullabha’’nti.</p>

<p rend="centre">… Visākho pañcālaputto thero ….</p>

<p rend="title">6. Cūḷakattheragāthā</p>

<p rend="hangnum" n="211"><hi rend="paranum">211</hi><hi rend="dot">.</hi></p>

<p rend="gatha1"> ‘‘Nadanti <pb ed="V" n="0.0201" /> morā susikhā supekhuṇā, sunīlagīvā sumukhā sugajjino;</p>

<p rend="gathalast">Susaddalā cāpi mahāmahī ayaṃ, subyāpitambu suvalāhakaṃ nabhaṃ.</p>

<p rend="hangnum" n="212"><hi rend="paranum">212</hi><hi rend="dot">.</hi></p>

<p rend="gatha1"> ‘‘Sukallarūpo <pb ed="M" n="0.0261" /> sumanassa jhāyataṃ <note>jhāyitaṃ (syā. ka.)</note>, sunikkamo sādhu subuddhasāsane;</p>

<p rend="gathalast">Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada’’nti.</p>

<p rend="centre">… Cūḷako <note>cūlako (sī. aṭṭha.)</note> thero….</p>

<p rend="title">7. Anūpamattheragāthā</p>

<p rend="hangnum" n="213"><hi rend="paranum">213</hi><hi rend="dot">.</hi></p>

<p rend="gatha1"> ‘‘Nandamānāgataṃ cittaṃ, sūlamāropamānakaṃ;</p>

<p rend="gathalast">Tena teneva vajasi, yena sūlaṃ kaliṅgaraṃ.</p>

<p rend="hangnum" n="214"><hi rend="paranum">214</hi><hi rend="dot">.</hi></p>

<p rend="gatha1"> ‘‘Tāhaṃ cittakaliṃ brūmi, taṃ brūmi cittadubbhakaṃ;</p>

<p rend="gathalast">Satthā te dullabho laddho, mānatthe maṃ niyojayī’’ti.</p>

<p rend="centre">… Anūpamo thero….</p>

<p rend="title">8. Vajjitattheragāthā</p>

<p rend="hangnum" n="215"><hi rend="paranum">215</hi><hi rend="dot">.</hi></p>

<p rend="gatha1"> ‘‘Saṃsaraṃ <pb ed="T" n="0.0303" /> dīghamaddhānaṃ, gatīsu parivattisaṃ;</p>

<p rend="gathalast">Apassaṃ ariyasaccāni, andhabhūto <note>andhībhūto (ka.)</note> puthujjano.</p>

<p rend="hangnum" n="216"><hi rend="paranum">216</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="0.0028" /> me appamattassa, saṃsārā vinaḷīkatā;</p>

<p rend="gathalast">Sabbā gatī samucchinnā, natthi dāni punabbhavo’’ti.</p>

<p rend="centre">… Vajjito thero….</p>

<p rend="title">9. Sandhitattheragāthā</p>

<p rend="hangnum" n="217"><hi rend="paranum">217</hi><hi rend="dot">.</hi></p>

<p rend="gatha1"> ‘‘Assatthe haritobhāse, saṃvirūḷhamhi pādape;</p>

<p rend="gathalast">Ekaṃ buddhagataṃ saññaṃ, alabhitthaṃ <note>alabhiṃ haṃ (ka.)</note> patissato.</p>

<p rend="hangnum" n="218"><hi rend="paranum">218</hi><hi rend="dot">.</hi></p>

<p rend="gatha1"> ‘‘Ekatiṃse ito kappe, yaṃ saññamalabhiṃ tadā;</p>

<p rend="gathalast">Tassā saññāya vāhasā, patto me āsavakkhayo’’ti.</p>

<p rend="centre">… Sandhito thero….</p>

<p rend="centre">Vaggo pañcamo niṭṭhito.</p>

<p rend="bodytext">Tassuddānaṃ <pb ed="V" n="0.0202" /> –</p>

<p rend="gatha1">Kumārakassapo <pb ed="M" n="0.0262" /> thero, dhammapālo ca brahmāli;</p>

<p rend="gatha2">Mogharājā visākho ca, cūḷako ca anūpamo;</p>

<p rend="gathalast">Vajjito sandhito thero, kilesarajavāhanoti.</p>

<p rend="centre">Dukanipāto niṭṭhito.</p>

<p rend="bodytext">Tatruddānaṃ –</p>

<p rend="gatha2">Gāthādukanipātamhi, navuti ceva aṭṭha ca;</p>

<p rend="gathalast">Therā ekūnapaññāsaṃ, bhāsitā nayakovidāti.</p>

<p rend="chapter">3. Tikanipāto</p>

<p rend="title">1. Aṅgaṇikabhāradvājattheragāthā</p>

<p rend="hangnum" n="219"><hi rend="paranum">219</hi><hi rend="dot">.</hi></p>

<p rend="gatha1"> ‘‘Ayoni <pb ed="T" n="0.0304" /><pb ed="M" n="0.0263" /><pb ed="V" n="0.0203" /><pb ed="P" n="0.0029" /> suddhimanvesaṃ, aggiṃ paricariṃ vane;</p>

<p rend="gathalast">Suddhimaggaṃ ajānanto, akāsiṃ amaraṃ tapaṃ <note>akāsiṃ aparaṃ tapaṃ (syā.), akāsiṃ amataṃ tapaṃ (ka.)</note>.</p>

<p rend="hangnum" n="220"><hi rend="paranum">220</hi><hi rend="dot">.</hi></p>

<p rend="gatha1"> ‘‘Taṃ sukhena sukhaṃ laddhaṃ, passa dhammasudhammataṃ;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="221"><hi rend="paranum">221</hi><hi rend="dot">.</hi></p>

<p rend="gatha1"> ‘‘Brahmabandhu pure āsiṃ, idāni khomhi brāhmaṇo;</p>

<p rend="gathalast">Tevijjo nhātako <note>nahātako (sī. aṭṭha.)</note> camhi, sottiyo camhi vedagū’’ti.</p>

<p rend="centre">… Aṅgaṇikabhāradvājo thero….</p>

<p rend="title">2. Paccayattheragāthā</p>

<p rend="hangnum" n="222"><hi rend="paranum">222</hi><hi rend="dot">.</hi></p>

<p rend="gatha1"> ‘‘Pañcāhāhaṃ pabbajito, sekho appattamānaso,</p>

<p rend="gathalast">Vihāraṃ me paviṭṭhassa, cetaso paṇidhī ahu.</p>

<p rend="hangnum" n="223"><hi rend="paranum">223</hi><hi rend="dot">.</hi></p>

<p rend="gatha1"> ‘‘Nāsissaṃ na pivissāmi, vihārato na nikkhame;</p>

<p rend="gathalast">Napi passaṃ nipātessaṃ, taṇhāsalle anūhate.</p>

<p rend="hangnum" n="224"><hi rend="paranum">224</hi><hi rend="dot">.</hi></p>

<p rend="gatha1"> ‘‘Tassa mevaṃ viharato, passa vīriyaparakkamaṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Paccayo thero….</p>

<p rend="title">3. Bākulattheragāthā</p>

<p rend="hangnum" n="225"><hi rend="paranum">225</hi><hi rend="dot">.</hi></p>

<p rend="gatha1"> ‘‘Yo pubbe karaṇīyāni, pacchā so kātumicchati;</p>

<p rend="gathalast">Sukhā so dhaṃsate ṭhānā, pacchā ca manutappati.</p>

<p rend="hangnum" n="226"><hi rend="paranum">226</hi><hi rend="dot">.</hi></p>

<p rend="gatha1"> ‘‘Yañhi kayirā tañhi vade, yaṃ na kayirā na taṃ vade;</p>

<p rend="gathalast">Akarontaṃ <pb ed="T" n="0.0305" /> bhāsamānaṃ, parijānanti paṇḍitā.</p>

<p rend="hangnum" n="227"><hi rend="paranum">227</hi><hi rend="dot">.</hi></p>

<p rend="gatha1"> ‘‘Susukhaṃ <pb ed="M" n="0.0264" /><pb ed="V" n="0.0204" /> vata nibbānaṃ, sammāsambuddhadesitaṃ;</p>

<p rend="gathalast">Asokaṃ virajaṃ khemaṃ, yattha dukkhaṃ nirujjhatī’’ti.</p>

<p rend="centre">… Bākulo <note>bākkulo (sī.)</note> thero….</p>

<p rend="title">4. Dhaniyattheragāthā</p>

<p rend="hangnum" n="228"><hi rend="paranum">228</hi><hi rend="dot">.</hi></p>

<p rend="gatha1"> ‘‘Sukhaṃ ce jīvituṃ icche, sāmaññasmiṃ apekkhavā;</p>

<p rend="gathalast">Saṅghikaṃ nātimaññeyya, cīvaraṃ pānabhojanaṃ.</p>

<p rend="hangnum" n="229"><hi rend="paranum">229</hi><hi rend="dot">.</hi></p>

<p rend="gatha1"> ‘‘Sukhaṃ ce jīvituṃ icche, sāmaññasmiṃ apekkhavā;</p>

<p rend="gathalast">Ahi mūsikasobbhaṃva, sevetha sayanāsanaṃ.</p>

<p rend="hangnum" n="230"><hi rend="paranum">230</hi><hi rend="dot">.</hi></p>

<p rend="gatha1"> ‘‘Sukhaṃ ce <pb ed="P" n="0.0030" /> jīvituṃ icche, sāmaññasmiṃ apekkhavā;</p>

<p rend="gathalast">Itarītarena tusseyya, ekadhammañca bhāvaye’’ti.</p>

<p rend="centre">… Dhaniyo thero….</p>

<p rend="title">5. Mātaṅgaputtattheragāthā</p>

<p rend="hangnum" n="231"><hi rend="paranum">231</hi><hi rend="dot">.</hi></p>

<p rend="gatha1"> ‘‘Atisītaṃ atiuṇhaṃ, atisāyamidaṃ ahu;</p>

<p rend="gathalast">Iti vissaṭṭhakammante, khaṇā accenti māṇave.</p>

<p rend="hangnum" n="232"><hi rend="paranum">232</hi><hi rend="dot">.</hi></p>

<p rend="gatha1"> ‘‘Yo ca sītañca uṇhañca, tiṇā bhiyyo na maññati;</p>

<p rend="gathalast">Karaṃ purisakiccāni, so sukhā na vihāyati.</p>

<p rend="hangnum" n="233"><hi rend="paranum">233</hi><hi rend="dot">.</hi></p>

<p rend="gatha1"> ‘‘Dabbaṃ kusaṃ poṭakilaṃ, usīraṃ muñjapabbajaṃ;</p>

<p rend="gathalast">Urasā panudissāmi, vivekamanubrūhaya’’nti.</p>

<p rend="centre">… Mātaṅgaputto thero….</p>

<p rend="title">6. Khujjasobhitattheragāthā</p>

<p rend="hangnum" n="234"><hi rend="paranum">234</hi><hi rend="dot">.</hi></p>

<p rend="gatha1"> ‘‘Ye cittakathī bahussutā, samaṇā pāṭaliputtavāsino;</p>

<p rend="gathalast">Tesaññataroyamāyuvā, dvāre tiṭṭhati khujjasobhito.</p>

<p rend="hangnum" n="235"><hi rend="paranum">235</hi><hi rend="dot">.</hi></p>

<p rend="gatha1"> ‘‘Ye <pb ed="T" n="0.0306" /><pb ed="M" n="0.0265" /> cittakathī bahussutā, samaṇā pāṭaliputtavāsino;</p>

<p rend="gathalast">Tesaññataroyamāyuvā, dvāre tiṭṭhati māluterito.</p>

<p rend="hangnum" n="236"><hi rend="paranum">236</hi><hi rend="dot">.</hi></p>

<p rend="gatha1"> ‘‘Suyuddhena suyiṭṭhena, saṅgāmavijayena ca;</p>

<p rend="gathalast">Brahmacariyānuciṇṇena, evāyaṃ sukhamedhatī’’ti.</p>

<p rend="centre">… Khujjasobhito thero….</p>

<p rend="title">7. Vāraṇattheragāthā</p>

<p rend="hangnum" n="237"><hi rend="paranum">237</hi><hi rend="dot">.</hi></p>

<p rend="gatha1"> ‘‘Yodha <pb ed="V" n="0.0205" /> koci manussesu, parapāṇāni hiṃsati;</p>

<p rend="gathalast">Asmā lokā paramhā ca, ubhayā dhaṃsate naro.</p>

<p rend="hangnum" n="238"><hi rend="paranum">238</hi><hi rend="dot">.</hi></p>

<p rend="gatha1"> ‘‘Yo ca mettena cittena, sabbapāṇānukampati;</p>

<p rend="gathalast">Bahuñhi so pasavati, puññaṃ tādisako naro.</p>

<p rend="hangnum" n="239"><hi rend="paranum">239</hi><hi rend="dot">.</hi></p>

<p rend="gatha1"> ‘‘Subhāsitassa sikkhetha, samaṇūpāsanassa ca;</p>

<p rend="gathalast">Ekāsanassa ca raho, cittavūpasamassa cā’’ti.</p>

<p rend="centre">… Vāraṇo thero….</p>

<p rend="title">8. Vassikattheragāthā</p>

<p rend="hangnum" n="240"><hi rend="paranum">240</hi><hi rend="dot">.</hi></p>

<p rend="gatha1"> ‘‘Ekopi saddho medhāvī, assaddhānīdha ñātinaṃ;</p>

<p rend="gathalast">Dhammaṭṭho sīlasampanno, hoti atthāya bandhunaṃ.</p>

<p rend="hangnum" n="241"><hi rend="paranum">241</hi><hi rend="dot">.</hi></p>

<p rend="gatha1"> ‘‘Niggayha anukampāya, coditā ñātayo mayā;</p>

<p rend="gathalast">Ñātibandhavapemena, kāraṃ katvāna bhikkhusu.</p>

<p rend="hangnum" n="242"><hi rend="paranum">242</hi><hi rend="dot">.</hi></p>

<p rend="gatha1"> ‘‘Te abbhatītā kālaṅkatā, pattā te tidivaṃ sukhaṃ;</p>

<p rend="gathalast">Bhātaro mayhaṃ mātā ca, modanti kāmakāmino’’ti.</p>

<p rend="centre">… Vassiko <note>passiko (sī. syā. pī.)</note> thero….</p>

<p rend="title">9. Yasojattheragāthā</p>

<p rend="hangnum" n="243"><hi rend="paranum">243</hi><hi rend="dot">.</hi></p>

<p rend="gatha1"> ‘‘Kālapabbaṅgasaṅkāso, kiso dhamanisanthato;</p>

<p rend="gathalast">Mattaññū <pb ed="T" n="0.0307" /> annapānamhi, adīnamanaso naro’’.</p>

<p rend="hangnum" n="244"><hi rend="paranum">244</hi><hi rend="dot">.</hi></p>

<p rend="gatha1"> ‘‘Phuṭṭho <pb ed="M" n="0.0266" /><pb ed="P" n="0.0031" /> ḍaṃsehi makasehi, araññasmiṃ brahāvane;</p>

<p rend="gathalast">Nāgo saṅgāmasīseva, sato tatrādhivāsaye.</p>

<p rend="hangnum" n="245"><hi rend="paranum">245</hi><hi rend="dot">.</hi></p>

<p rend="gatha1"> ‘‘Yathā brahmā tathā eko, yathā devo tathā duve;</p>

<p rend="gathalast">Yathā gāmo tathā tayo, kolāhalaṃ tatuttari’’nti.</p>

<p rend="centre">… Yasojo thero….</p>

<p rend="title">10. Sāṭimattiyattheragāthā</p>

<p rend="hangnum" n="246"><hi rend="paranum">246</hi><hi rend="dot">.</hi></p>

<p rend="gatha1"> ‘‘Ahu <pb ed="V" n="0.0206" /> tuyhaṃ pure saddhā, sā te ajja na vijjati;</p>

<p rend="gathalast">Yaṃ tuyhaṃ tuyhamevetaṃ, natthi duccaritaṃ mama.</p>

<p rend="hangnum" n="247"><hi rend="paranum">247</hi><hi rend="dot">.</hi></p>

<p rend="gatha1"> ‘‘Aniccā hi calā saddā, evaṃ diṭṭhā hi sā mayā;</p>

<p rend="gathalast">Rajjantipi virajjanti, tattha kiṃ jiyyate muni.</p>

<p rend="hangnum" n="248"><hi rend="paranum">248</hi><hi rend="dot">.</hi></p>

<p rend="gatha1"> ‘‘Paccati munino bhattaṃ, thokaṃ thokaṃ kule kule;</p>

<p rend="gathalast">Piṇḍikāya carissāmi, atthi jaṅghabalaṃ <note>jaṅghābalaṃ (sī.)</note> mamā’’ti.</p>

<p rend="centre">… Sāṭimattiyo thero….</p>

<p rend="title">11. Upālittheragāthā</p>

<p rend="hangnum" n="249"><hi rend="paranum">249</hi><hi rend="dot">.</hi></p>

<p rend="gatha1"> ‘‘Saddhāya abhinikkhamma, navapabbajito navo;</p>

<p rend="gathalast">Mitte bhajeyya kalyāṇe, suddhājīve atandite.</p>

<p rend="hangnum" n="250"><hi rend="paranum">250</hi><hi rend="dot">.</hi></p>

<p rend="gatha1"> ‘‘Saddhāya abhinikkhamma, navapabbajito navo;</p>

<p rend="gathalast">Saṅghasmiṃ viharaṃ bhikkhu, sikkhetha vinayaṃ budho.</p>

<p rend="hangnum" n="251"><hi rend="paranum">251</hi><hi rend="dot">.</hi></p>

<p rend="gatha1"> ‘‘Saddhāya abhinikkhamma, navapabbajito navo;</p>

<p rend="gathalast">Kappākappesu kusalo, careyya apurakkhato’’ti.</p>

<p rend="centre">… Upālitthero….</p>

<p rend="title">12. Uttarapālattheragāthā</p>

<p rend="hangnum" n="252"><hi rend="paranum">252</hi><hi rend="dot">.</hi></p>

<p rend="gatha1"> ‘‘Paṇḍitaṃ <pb ed="T" n="0.0308" /> vata maṃ santaṃ, alamatthavicintakaṃ;</p>

<p rend="gathalast">Pañca kāmaguṇā loke, sammohā pātayiṃsu maṃ.</p>

<p rend="hangnum" n="253"><hi rend="paranum">253</hi><hi rend="dot">.</hi></p>

<p rend="gatha1"> ‘‘Pakkhando māravisaye, daḷhasallasamappito;</p>

<p rend="gathalast">Asakkhiṃ maccurājassa, ahaṃ pāsā pamuccituṃ.</p>

<p rend="hangnum" n="254"><hi rend="paranum">254</hi><hi rend="dot">.</hi></p>

<p rend="gatha1"> ‘‘Sabbe <pb ed="M" n="0.0267" /> kāmā pahīnā me, bhavā sabbe padālitā <note>vidālitā (sī. pī. aṭṭha.)</note>;</p>

<p rend="gathalast">Vikkhīṇo jātisaṃsāro, natthi dāni punabbhavo’’ti.</p>

<p rend="centre">… Uttarapālo thero….</p>

<p rend="title">13. Abhibhūtattheragāthā</p>

<p rend="hangnum" n="255"><hi rend="paranum">255</hi><hi rend="dot">.</hi></p>

<p rend="gatha1"> ‘‘Suṇātha ñātayo sabbe, yāvantettha samāgatā;</p>

<p rend="gathalast">Dhammaṃ vo desayissāmi, dukkhā jāti punappunaṃ.</p>

<p rend="hangnum" n="256"><hi rend="paranum">256</hi><hi rend="dot">.</hi></p>

<p rend="gatha1"><note>saṃ. ni. 1.185</note> ‘‘Ārambhatha <note>ārabhatha (sī. syā.), ārabbhatha (ka.)</note> nikkamatha, yuñjatha buddhasāsane;</p>

<p rend="gathalast">Dhunātha maccuno senaṃ, naḷāgāraṃva kuñjaro.</p>

<p rend="hangnum" n="257"><hi rend="paranum">257</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0207" /> imasmiṃ dhammavinaye, <hi rend="bold">appamatto</hi> vihassati <note>vihessati (syā. pī.)</note>;</p>

<p rend="gathalast">Pahāya jātisaṃsāraṃ, dukkhassantaṃ karissatī’’ti.</p>

<p rend="centre">… Abhibhūto thero….</p>

<p rend="title">14. Gotamattheragāthā</p>

<p rend="hangnum" n="258"><hi rend="paranum">258</hi><hi rend="dot">.</hi></p>

<p rend="gatha1"> ‘‘Saṃsaraṃ <pb ed="P" n="0.0032" /> hi nirayaṃ agacchissaṃ, petalokamagamaṃ punappunaṃ;</p>

<p rend="gathalast">Dukkhamamhipi tiracchānayoniyaṃ, nekadhā hi vusitaṃ ciraṃ mayā.</p>

<p rend="hangnum" n="259"><hi rend="paranum">259</hi><hi rend="dot">.</hi></p>

<p rend="gatha1"> ‘‘Mānusopi ca bhavobhirādhito, saggakāyamagamaṃ sakiṃ sakiṃ;</p>

<p rend="gathalast">Rūpadhātusu <pb ed="T" n="0.0309" /> arūpadhātusu, nevasaññisu asaññisuṭṭhitaṃ.</p>

<p rend="hangnum" n="260"><hi rend="paranum">260</hi><hi rend="dot">.</hi></p>

<p rend="gatha1"> ‘‘Sambhavā suviditā asārakā, saṅkhatā pacalitā saderitā;</p>

<p rend="gathalast">Taṃ viditvā mahamattasambhavaṃ, santimeva satimā samajjhaga’’nti.</p>

<p rend="centre">… Gotamo thero….</p>

<p rend="title">15. Hāritattheragāthā</p>

<p rend="hangnum" n="261"><hi rend="paranum">261</hi><hi rend="dot">.</hi></p>

<p rend="gatha1"> ‘‘Yo pubbe karaṇīyāni, pacchā so kātumicchati;</p>

<p rend="gathalast">Sukhā so dhaṃsate ṭhānā, pacchā ca manutappati.</p>

<p rend="hangnum" n="262"><hi rend="paranum">262</hi><hi rend="dot">.</hi></p>

<p rend="gatha1"> ‘‘Yañhi <pb ed="M" n="0.0268" /> kayirā tañhi vade, yaṃ na kayirā na taṃ vade;</p>

<p rend="gathalast">Akarontaṃ bhāsamānaṃ, parijānanti paṇḍitā.</p>

<p rend="hangnum" n="263"><hi rend="paranum">263</hi><hi rend="dot">.</hi></p>

<p rend="gatha1"> ‘‘Susukhaṃ vata nibbānaṃ, sammāsambuddhadesitaṃ;</p>

<p rend="gathalast">Asokaṃ virajaṃ khemaṃ, yattha dukkhaṃ nirujjhatī’’ti.</p>

<p rend="centre">… Hārito thero….</p>

<p rend="title">16. Vimalattheragāthā</p>

<p rend="hangnum" n="264"><hi rend="paranum">264</hi><hi rend="dot">.</hi></p>

<p rend="gatha1"> ‘‘Pāpamitte vivajjetvā, bhajeyyuttamapuggalaṃ;</p>

<p rend="gathalast">Ovāde cassa tiṭṭheyya, patthento acalaṃ sukhaṃ.</p>

<p rend="hangnum" n="265"><hi rend="paranum">265</hi><hi rend="dot">.</hi></p>

<p rend="gatha1"> ‘‘Parittaṃ dārumāruyha, yathā sīde mahaṇṇave;</p>

<p rend="gatha2">Evaṃ kusītamāgamma, sādhujīvīpi sīdati;</p>

<p rend="gathalast">Tasmā taṃ parivajjeyya, kusītaṃ hīnavīriyaṃ.</p>

<p rend="hangnum" n="266"><hi rend="paranum">266</hi><hi rend="dot">.</hi></p>

<p rend="gatha1"> ‘‘Pavivittehi <pb ed="V" n="0.0208" /> ariyehi, pahitattehi jhāyibhi;</p>

<p rend="gathalast">Niccaṃ <pb ed="T" n="0.0310" /> āraddhavīriyehi, paṇḍitehi sahāvase’’ti.</p>

<p rend="centre">… Vimalo thero….</p>

<p rend="centre">Tikanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Aṅgaṇiko bhāradvājo, paccayo bākulo isi;</p>

<p rend="gathalast">Dhaniyo mātaṅgaputto, sobhito vāraṇo isi.</p>

<p rend="gatha1">Vassiko ca yasojo ca, sāṭimattiyupāli ca;</p>

<p rend="gathalast">Uttarapālo abhibhūto, gotamo hāritopi ca.</p>

<p rend="gatha1">Thero tikanipātamhi, nibbāne vimalo kato;</p>

<p rend="gathalast">Aṭṭhatālīsa gāthāyo, therā soḷasa kittitāti.</p>

<p rend="chapter">4. Catukanipāto</p>

<p rend="title">1. Nāgasamālattheragāthā</p>

<p rend="hangnum" n="267"><hi rend="paranum">267</hi><hi rend="dot">.</hi></p>

<p rend="gatha1"> ‘‘Alaṅkatā <pb ed="M" n="0.0269" /><pb ed="V" n="0.0209" /><pb ed="P" n="0.0033" /> suvasanā, mālinī candanussadā;</p>

<p rend="gathalast">Majjhe mahāpathe nārī, turiye naccati naṭṭakī.</p>

<p rend="hangnum" n="268"><hi rend="paranum">268</hi><hi rend="dot">.</hi></p>

<p rend="gatha1"> ‘‘Piṇḍikāya paviṭṭhohaṃ, gacchanto naṃ udikkhisaṃ;</p>

<p rend="gathalast">Alaṅkataṃ suvasanaṃ, maccupāsaṃva oḍḍitaṃ.</p>

<p rend="hangnum" n="269"><hi rend="paranum">269</hi><hi rend="dot">.</hi></p>

<p rend="gatha1"> ‘‘Tato me manasīkāro, yoniso udapajjatha;</p>

<p rend="gathalast">Ādīnavo pāturahu, nibbidā samatiṭṭhatha <note>sampatiṭṭhatha (ka.)</note>.</p>

<p rend="hangnum" n="270"><hi rend="paranum">270</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me, passa dhammasudhammataṃ;</p>

<p rend="gathalast">Tisso <pb ed="T" n="0.0311" /> vijjā anuppattā, kataṃ buddhassa sāsana’’nti.</p>

<p rend="centre">… Nāgasamālo thero….</p>

<p rend="title">2. Bhaguttheragāthā</p>

<p rend="hangnum" n="271"><hi rend="paranum">271</hi><hi rend="dot">.</hi></p>

<p rend="gatha1"> ‘‘Ahaṃ middhena pakato, vihārā upanikkhamiṃ;</p>

<p rend="gathalast">Caṅkamaṃ abhiruhanto, tattheva papatiṃ chamā.</p>

<p rend="hangnum" n="272"><hi rend="paranum">272</hi><hi rend="dot">.</hi></p>

<p rend="gatha1"> ‘‘Gattāni parimajjitvā, punapāruyha caṅkamaṃ;</p>

<p rend="gathalast">Caṅkame caṅkamiṃ sohaṃ, ajjhattaṃ susamāhito.</p>

<p rend="hangnum" n="273"><hi rend="paranum">273</hi><hi rend="dot">.</hi></p>

<p rend="gatha1"> ‘‘Tato me manasīkāro, yoniso udapajjatha;</p>

<p rend="gathalast">Ādīnavo pāturahu, nibbidā samatiṭṭhatha.</p>

<p rend="hangnum" n="274"><hi rend="paranum">274</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me, passa dhammasudhammataṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Bhagutthero….</p>

<p rend="title">3. Sabhiyattheragāthā</p>

<p rend="hangnum" n="275"><hi rend="paranum">275</hi><hi rend="dot">.</hi></p>

<p rend="gatha1"><note>dha. pa. 6 dhammapadepi</note> ‘‘Pare ca na vijānanti, mayamettha yamāmase;</p>

<p rend="gathalast">Ye ca tattha vijānanti, tato sammanti medhagā.</p>

<p rend="hangnum" n="276"><hi rend="paranum">276</hi><hi rend="dot">.</hi></p>

<p rend="gatha1"> ‘‘Yadā <pb ed="V" n="0.0210" /> ca avijānantā, iriyantyamarā viya;</p>

<p rend="gathalast">Vijānanti ca ye dhammaṃ, āturesu anāturā.</p>

<p rend="hangnum" n="277"><hi rend="paranum">277</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="0.0270" /> kiñci sithilaṃ kammaṃ, saṃkiliṭṭhañca yaṃ vataṃ;</p>

<p rend="gathalast">Saṅkassaraṃ brahmacariyaṃ, na taṃ hoti mahapphalaṃ.</p>

<p rend="hangnum" n="278"><hi rend="paranum">278</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo nūpalabbhati;</p>

<p rend="gathalast">Ārakā hoti saddhammā, nabhaṃ puthaviyā yathā’’ti.</p>

<p rend="centre">… Sabhiyo thero….</p>

<p rend="title">4. Nandakattheragāthā</p>

<p rend="hangnum" n="279"><hi rend="paranum">279</hi><hi rend="dot">.</hi></p>

<p rend="gatha1"> ‘‘Dhiratthu <pb ed="T" n="0.0312" /> pūre duggandhe, mārapakkhe avassute;</p>

<p rend="gathalast">Navasotāni te kāye, yāni sandanti sabbadā.</p>

<p rend="hangnum" n="280"><hi rend="paranum">280</hi><hi rend="dot">.</hi></p>

<p rend="gatha1"> ‘‘Mā <pb ed="P" n="0.0034" /> purāṇaṃ amaññittho, māsādesi tathāgate;</p>

<p rend="gathalast">Saggepi te na rajjanti, kimaṅgaṃ pana <note>kimaṅga pana (sī.)</note> mānuse.</p>

<p rend="hangnum" n="281"><hi rend="paranum">281</hi><hi rend="dot">.</hi></p>

<p rend="gatha1"> ‘‘Ye ca kho bālā dummedhā, dummantī mohapārutā;</p>

<p rend="gathalast">Tādisā tattha rajjanti, mārakhittamhi bandhane.</p>

<p rend="hangnum" n="282"><hi rend="paranum">282</hi><hi rend="dot">.</hi></p>

<p rend="gatha1"> ‘‘Yesaṃ rāgo ca doso ca, avijjā ca virājitā;</p>

<p rend="gathalast">Tādī tattha na rajjanti, chinnasuttā abandhanā’’ti.</p>

<p rend="centre">… Nandako thero….</p>

<p rend="title">5. Jambukattheragāthā</p>

<p rend="hangnum" n="283"><hi rend="paranum">283</hi><hi rend="dot">.</hi></p>

<p rend="gatha1"> ‘‘Pañcapaññāsavassāni, rajojallamadhārayiṃ;</p>

<p rend="gathalast">Bhuñjanto māsikaṃ bhattaṃ, kesamassuṃ alocayiṃ.</p>

<p rend="hangnum" n="284"><hi rend="paranum">284</hi><hi rend="dot">.</hi></p>

<p rend="gatha1"> ‘‘Ekapādena aṭṭhāsiṃ, āsanaṃ parivajjayiṃ;</p>

<p rend="gathalast">Sukkhagūthāni ca khādiṃ, uddesañca na sādiyiṃ.</p>

<p rend="hangnum" n="285"><hi rend="paranum">285</hi><hi rend="dot">.</hi></p>

<p rend="gatha1"> ‘‘Etādisaṃ karitvāna, bahuṃ duggatigāminaṃ;</p>

<p rend="gathalast">Vuyhamāno mahoghena, buddhaṃ saraṇamāgamaṃ.</p>

<p rend="hangnum" n="286"><hi rend="paranum">286</hi><hi rend="dot">.</hi></p>

<p rend="gatha1"> ‘‘Saraṇagamanaṃ passa, passa dhammasudhammataṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Jambuko thero….</p>

<p rend="title">6. Senakattheragāthā</p>

<p rend="hangnum" n="287"><hi rend="paranum">287</hi><hi rend="dot">.</hi></p>

<p rend="gatha1"> ‘‘Svāgataṃ <pb ed="M" n="0.0271" /><pb ed="V" n="0.0211" /> vata me āsi, gayāyaṃ gayaphagguyā;</p>

<p rend="gathalast">Yaṃ addasāsiṃ sambuddhaṃ, desentaṃ dhammamuttamaṃ.</p>

<p rend="hangnum" n="288"><hi rend="paranum">288</hi><hi rend="dot">.</hi></p>

<p rend="gatha1"> ‘‘Mahappabhaṃ <pb ed="T" n="0.0313" /> gaṇācariyaṃ, aggapattaṃ vināyakaṃ;</p>

<p rend="gathalast">Sadevakassa lokassa, jinaṃ atuladassanaṃ.</p>

<p rend="hangnum" n="289"><hi rend="paranum">289</hi><hi rend="dot">.</hi></p>

<p rend="gatha1"> ‘‘Mahānāgaṃ mahāvīraṃ, mahājutimanāsavaṃ;</p>

<p rend="gathalast">Sabbāsavaparikkhīṇaṃ, satthāramakutobhayaṃ.</p>

<p rend="hangnum" n="290"><hi rend="paranum">290</hi><hi rend="dot">.</hi></p>

<p rend="gatha1"> ‘‘Cirasaṃkiliṭṭhaṃ vata maṃ, diṭṭhisandānabandhitaṃ <note>sandhitaṃ (sī. syā.), sanditaṃ (pī. sī. aṭṭha.)</note>;</p>

<p rend="gathalast">Vimocayi so bhagavā, sabbaganthehi senaka’’nti.</p>

<p rend="centre">… Senako thero….</p>

<p rend="title">7. Sambhūtattheragāthā</p>

<p rend="hangnum" n="291"><hi rend="paranum">291</hi><hi rend="dot">.</hi></p>

<p rend="gatha1"> ‘‘Yo dandhakāle tarati, taraṇīye ca dandhaye;</p>

<p rend="gathalast">Ayoni <note>ayoniso (syā.)</note> saṃvidhānena, bālo dukkhaṃ nigacchati.</p>

<p rend="hangnum" n="292"><hi rend="paranum">292</hi><hi rend="dot">.</hi></p>

<p rend="gatha1"> ‘‘Tassatthā parihāyanti, kāḷapakkheva candimā;</p>

<p rend="gathalast">Āyasakyañca <note>āyasasyañca (sī.)</note> pappoti, mittehi ca virujjhati.</p>

<p rend="hangnum" n="293"><hi rend="paranum">293</hi><hi rend="dot">.</hi></p>

<p rend="gatha1"> ‘‘Yo dandhakāle dandheti, taraṇīye ca tāraye;</p>

<p rend="gathalast">Yoniso saṃvidhānena, sukhaṃ pappoti paṇḍito.</p>

<p rend="hangnum" n="294"><hi rend="paranum">294</hi><hi rend="dot">.</hi></p>

<p rend="gatha1"> ‘‘Tassatthā paripūrenti, sukkapakkheva candimā;</p>

<p rend="gathalast">Yaso kittiñca pappoti, mittehi na virujjhatī’’ti.</p>

<p rend="centre">… Sambhūto thero….</p>

<p rend="title">8. Rāhulattheragāthā</p>

<p rend="hangnum" n="295"><hi rend="paranum">295</hi><hi rend="dot">.</hi></p>

<p rend="gatha1"> ‘‘Ubhayeneva <pb ed="P" n="0.0035" /> sampanno, rāhulabhaddoti maṃ vidū;</p>

<p rend="gathalast">Yañcamhi putto buddhassa, yañca dhammesu cakkhumā.</p>

<p rend="hangnum" n="296"><hi rend="paranum">296</hi><hi rend="dot">.</hi></p>

<p rend="gatha1"> ‘‘Yañca me āsavā khīṇā, yañca natthi punabbhavo;</p>

<p rend="gathalast">Arahā <pb ed="T" n="0.0314" /> dakkhiṇeyyomhi, tevijjo amataddaso.</p>

<p rend="hangnum" n="297"><hi rend="paranum">297</hi><hi rend="dot">.</hi></p>

<p rend="gatha1"> ‘‘Kāmandhā <pb ed="M" n="0.0272" /> jālapacchannā, taṇhāchādanachāditā;</p>

<p rend="gathalast">Pamattabandhunā baddhā, macchāva kumināmukhe.</p>

<p rend="hangnum" n="298"><hi rend="paranum">298</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="0.0212" /> kāmaṃ ahamujjhitvā, chetvā mārassa bandhanaṃ;</p>

<p rend="gathalast">Samūlaṃ taṇhamabbuyha, sītibhūtosmi nibbuto’’ti.</p>

<p rend="centre">… Rāhulo thero….</p>

<p rend="title">9. Candanattheragāthā</p>

<p rend="hangnum" n="299"><hi rend="paranum">299</hi><hi rend="dot">.</hi></p>

<p rend="gatha1"> ‘‘Jātarūpena sañchannā <note>pacchannā (sī.)</note>, dāsīgaṇapurakkhatā;</p>

<p rend="gathalast">Aṅkena puttamādāya, bhariyā maṃ upāgami.</p>

<p rend="hangnum" n="300"><hi rend="paranum">300</hi><hi rend="dot">.</hi></p>

<p rend="gatha1"> ‘‘Tañca disvāna āyantiṃ, sakaputtassa mātaraṃ;</p>

<p rend="gathalast">Alaṅkataṃ suvasanaṃ, maccupāsaṃva oḍḍitaṃ.</p>

<p rend="hangnum" n="301"><hi rend="paranum">301</hi><hi rend="dot">.</hi></p>

<p rend="gatha1"> ‘‘Tato me manasīkāro, yoniso udapajjatha;</p>

<p rend="gathalast">Ādīnavo pāturahu, nibbidā samatiṭṭhatha.</p>

<p rend="hangnum" n="302"><hi rend="paranum">302</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me, <hi rend="bold">passa dhammasudhammataṃ; </hi></p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Candano thero….</p>

<p rend="title">10. Dhammikattheragāthā</p>

<p rend="hangnum" n="303"><hi rend="paranum">303</hi><hi rend="dot">.</hi></p>

<p rend="gatha1"><note>jā. 1.10.102 jātakepi</note> ‘‘Dhammo have rakkhati dhammacāriṃ, dhammo suciṇṇo sukhamāvahati;</p>

<p rend="gathalast">Esānisaṃso dhamme suciṇṇe, na duggatiṃ gacchati dhammacārī.</p>

<p rend="hangnum" n="304"><hi rend="paranum">304</hi><hi rend="dot">.</hi></p>

<p rend="gatha1"><note>jā. 1.15.385</note> ‘‘Nahi dhammo adhammo ca, ubho samavipākino;</p>

<p rend="gathalast">Adhammo <pb ed="T" n="0.0315" /> nirayaṃ neti, dhammo pāpeti suggatiṃ.</p>

<p rend="hangnum" n="305"><hi rend="paranum">305</hi><hi rend="dot">.</hi></p>

<p rend="gatha1"> ‘‘Tasmā hi dhammesu kareyya chandaṃ, iti modamāno sugatena tādinā;</p>

<p rend="gathalast">Dhamme ṭhitā sugatavarassa sāvakā, nīyanti dhīrā saraṇavaraggagāmino.</p>

<p rend="hangnum" n="306"><hi rend="paranum">306</hi><hi rend="dot">.</hi></p>

<p rend="gatha1"> ‘‘Vipphoṭito <pb ed="M" n="0.0273" /> gaṇḍamūlo, taṇhājālo samūhato;</p>

<p rend="gatha2">So khīṇasaṃsāro na catthi kiñcanaṃ,</p>

<p rend="gathalast">Cando yathā dosinā puṇṇamāsiya’’nti.</p>

<p rend="centre">… Dhammiko thero….</p>

<p rend="title">11. Sappakattheragāthā</p>

<p rend="hangnum" n="307"><hi rend="paranum">307</hi><hi rend="dot">.</hi></p>

<p rend="gatha1"> ‘‘Yadā balākā sucipaṇḍaracchadā, kāḷassa meghassa bhayena tajjitā;</p>

<p rend="gathalast">Palehiti ālayamālayesinī, tadā nadī ajakaraṇī rameti maṃ.</p>

<p rend="hangnum" n="308"><hi rend="paranum">308</hi><hi rend="dot">.</hi></p>

<p rend="gatha1"> ‘‘Yadā <pb ed="V" n="0.0213" /><pb ed="P" n="0.0036" /> balākā suvisuddhapaṇḍarā, kāḷassa meghassa bhayena tajjitā;</p>

<p rend="gathalast">Pariyesati leṇamaleṇadassinī, tadā nadī ajakaraṇī rameti maṃ.</p>

<p rend="hangnum" n="309"><hi rend="paranum">309</hi><hi rend="dot">.</hi></p>

<p rend="gatha1"> ‘‘Kaṃ nu tattha na ramenti, jambuyo ubhato tahiṃ;</p>

<p rend="gathalast">Sobhenti āpagākūlaṃ, mama leṇassa <note>mahāleṇassa (syā. ka.)</note> pacchato.</p>

<p rend="hangnum" n="310"><hi rend="paranum">310</hi><hi rend="dot">.</hi></p>

<p rend="gatha1"> ‘‘Tā matamadasaṅghasuppahīnā,</p>

<p rend="gatha2">Bhekā <pb ed="T" n="0.0316" /> mandavatī panādayanti;</p>

<p rend="gatha3">‘Nājja girinadīhi vippavāsasamayo,</p>

<p rend="gathalast">Khemā ajakaraṇī sivā surammā’’’ti.</p>

<p rend="centre">… Sappako thero….</p>

<p rend="title">12. Muditattheragāthā</p>

<p rend="hangnum" n="311"><hi rend="paranum">311</hi><hi rend="dot">.</hi></p>

<p rend="gatha1"> ‘‘Pabbajiṃ jīvikatthohaṃ, laddhāna upasampadaṃ;</p>

<p rend="gathalast">Tato saddhaṃ paṭilabhiṃ, daḷhavīriyo parakkamiṃ.</p>

<p rend="hangnum" n="312"><hi rend="paranum">312</hi><hi rend="dot">.</hi></p>

<p rend="gatha1"> ‘‘Kāmaṃ bhijjatuyaṃ kāyo, maṃsapesī visīyaruṃ <note>visiyantu (ka.)</note>;</p>

<p rend="gathalast">Ubho jaṇṇukasandhīhi, jaṅghāyo papatantu me.</p>

<p rend="hangnum" n="313"><hi rend="paranum">313</hi><hi rend="dot">.</hi></p>

<p rend="gatha1"> ‘‘Nāsissaṃ <pb ed="M" n="0.0274" /> na pivissāmi, vihārā ca na nikkhame;</p>

<p rend="gathalast">Napi passaṃ nipātessaṃ, taṇhāsalle anūhate.</p>

<p rend="hangnum" n="314"><hi rend="paranum">314</hi><hi rend="dot">.</hi></p>

<p rend="gatha1"> ‘‘Tassa mevaṃ viharato, passa vīriyaparakkamaṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Mudito thero….</p>

<p rend="centre">Catukkanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Nāgasamālo bhagu ca, sabhiyo nandakopi ca;</p>

<p rend="gathalast">Jambuko senako thero, sambhūto rāhulopi ca.</p>

<p rend="gatha1">Bhavati candano thero, dasete <note>idāni naveva therā dissanti</note> buddhasāvakā;</p>

<p rend="gatha2">Dhammiko sappako thero, mudito cāpi te tayo;</p>

<p rend="gathalast">Gāthāyo dve ca paññāsa, therā sabbepi terasāti <note>idāni dvādaseva therā dissanti</note>.</p>

<p rend="chapter">5. Pañcakanipāto</p>

<p rend="title">1. Rājadattattheragāthā</p>

<p rend="hangnum" n="315"><hi rend="paranum">315</hi><hi rend="dot">.</hi></p>

<p rend="gatha1"> ‘‘Bhikkhu <pb ed="T" n="0.0317" /><pb ed="M" n="0.0275" /><pb ed="V" n="0.0214" /><pb ed="P" n="0.0037" /> sivathikaṃ <note>sīvathikaṃ (sī. syā. pī.)</note> gantvā, addasa itthimujjhitaṃ;</p>

<p rend="gathalast">Apaviddhaṃ susānasmiṃ, khajjantiṃ kimihī phuṭaṃ.</p>

<p rend="hangnum" n="316"><hi rend="paranum">316</hi><hi rend="dot">.</hi></p>

<p rend="gatha1"> ‘‘Yañhi eke jigucchanti, mataṃ disvāna pāpakaṃ;</p>

<p rend="gathalast">Kāmarāgo pāturahu, andhova savatī <note>vasatī (sī.)</note> ahuṃ.</p>

<p rend="hangnum" n="317"><hi rend="paranum">317</hi><hi rend="dot">.</hi></p>

<p rend="gatha1"> ‘‘Oraṃ odanapākamhā, tamhā ṭhānā apakkamiṃ;</p>

<p rend="gathalast">Satimā sampajānohaṃ, ekamantaṃ upāvisiṃ.</p>

<p rend="hangnum" n="318"><hi rend="paranum">318</hi><hi rend="dot">.</hi></p>

<p rend="gatha1"> ‘‘Tato me manasīkāro, yoniso udapajjatha;</p>

<p rend="gathalast">Ādīnavo pāturahu, nibbidā samatiṭṭhatha.</p>

<p rend="hangnum" n="319"><hi rend="paranum">319</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me, passa dhammasudhammataṃ;</p>

<p rend="gathalast">Tisso vijjā anuppattā, kataṃ buddhassa sāsana’’nti.</p>

<p rend="centre">… Rājadatto thero….</p>

<p rend="title">2. Subhūtattheragāthā</p>

<p rend="hangnum" n="320"><hi rend="paranum">320</hi><hi rend="dot">.</hi></p>

<p rend="gatha1"> ‘‘Ayoge yuñjamattānaṃ, puriso kiccamicchako <note>kiccamicchato (sī.), kiccamicchayaṃ (katthaci)</note>;</p>

<p rend="gathalast">Caraṃ ce nādhigaccheyya, ‘taṃ me dubbhagalakkhaṇaṃ’.</p>

<p rend="hangnum" n="321"><hi rend="paranum">321</hi><hi rend="dot">.</hi></p>

<p rend="gatha1"> ‘‘Abbūḷhaṃ aghagataṃ vijitaṃ, ekañce ossajeyya kalīva siyā;</p>

<p rend="gathalast">Sabbānipi ce ossajeyya andhova siyā, samavisamassa adassanato.</p>

<p rend="hangnum" n="322"><hi rend="paranum">322</hi><hi rend="dot">.</hi></p>

<p rend="gatha1"> ‘‘Yañhi <pb ed="T" n="0.0318" /> kayirā tañhi vade, yaṃ na kayirā na taṃ vade;</p>

<p rend="gathalast">Akarontaṃ bhāsamānaṃ, parijānanti paṇḍitā.</p>

<p rend="hangnum" n="323"><hi rend="paranum">323</hi><hi rend="dot">.</hi></p>

<p rend="gatha1"><note>dha. pa. 51 dhammapadepi</note> ‘‘Yathāpi ruciraṃ pupphaṃ, vaṇṇavantaṃ agandhakaṃ;</p>

<p rend="gathalast">Evaṃ subhāsitā vācā, aphalā hoti akubbato.</p>

<p rend="hangnum" n="324"><hi rend="paranum">324</hi><hi rend="dot">.</hi></p>

<p rend="gatha1"><note>dha. pa. 52</note> ‘‘Yathāpi <pb ed="M" n="0.0276" /> ruciraṃ pupphaṃ, vaṇṇavantaṃ sugandhakaṃ <note>sagandhakaṃ (sī. syā. pī.)</note>;</p>

<p rend="gathalast">Evaṃ subhāsitā vācā, saphalā hoti kubbato’’ti <note>sakubbato (sī. pī.), sukubbato (syā.)</note>.</p>

<p rend="centre">… Subhūto thero….</p>

<p rend="title">3. Girimānandattheragāthā</p>

<p rend="hangnum" n="325"><hi rend="paranum">325</hi><hi rend="dot">.</hi></p>

<p rend="gatha1"> ‘‘Vassati <pb ed="V" n="0.0215" /><pb ed="P" n="0.0038" /> devo yathā sugītaṃ, channā me kuṭikā sukhā nivātā;</p>

<p rend="gathalast">Tassaṃ viharāmi vūpasanto, atha ce patthayasī pavassa deva.</p>

<p rend="hangnum" n="326"><hi rend="paranum">326</hi><hi rend="dot">.</hi></p>

<p rend="gatha1"> ‘‘Vassati devo yathā sugītaṃ, channā me kuṭikā sukhā nivātā;</p>

<p rend="gathalast">Tassaṃ viharāmi santacitto, atha ce patthayasī pavassa deva.</p>

<p rend="hangnum" n="327"><hi rend="paranum">327</hi><hi rend="dot">.</hi></p>

<p rend="gatha1"> ‘‘Vassati devo…pe… tassaṃ viharāmi vītarāgo…pe….</p>

<p rend="hangnum" n="328"><hi rend="paranum">328</hi><hi rend="dot">.</hi></p>

<p rend="gatha1"> ‘‘Vassati devo…pe… tassaṃ viharāmi vītadoso…pe….</p>

<p rend="hangnum" n="329"><hi rend="paranum">329</hi><hi rend="dot">.</hi></p>

<p rend="gatha1"> ‘‘Vassati devo…pe… tassaṃ <pb ed="T" n="0.0319" /> viharāmi vītamoho;</p>

<p rend="gathalast">Atha ce patthayasī pavassa devā’’ti.</p>

<p rend="centre">… Girimānando thero….</p>

<p rend="title">4. Sumanattheragāthā</p>

<p rend="hangnum" n="330"><hi rend="paranum">330</hi><hi rend="dot">.</hi></p>

<p rend="gatha1"> ‘‘Yaṃ patthayāno dhammesu, upajjhāyo anuggahi;</p>

<p rend="gathalast">Amataṃ abhikaṅkhantaṃ, kataṃ kattabbakaṃ mayā.</p>

<p rend="hangnum" n="331"><hi rend="paranum">331</hi><hi rend="dot">.</hi></p>

<p rend="gatha1"> ‘‘Anuppatto sacchikato, sayaṃ dhammo anītiho;</p>

<p rend="gathalast">Visuddhiñāṇo nikkaṅkho, byākaromi tavantike.</p>

<p rend="hangnum" n="332"><hi rend="paranum">332</hi><hi rend="dot">.</hi></p>

<p rend="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>

<p rend="gathalast">Sadattho me anuppatto, kataṃ buddhassa sāsanaṃ.</p>

<p rend="hangnum" n="333"><hi rend="paranum">333</hi><hi rend="dot">.</hi></p>

<p rend="gatha1"> ‘‘Appamattassa me sikkhā, sussutā tava sāsane;</p>

<p rend="gathalast">Sabbe me āsavā khīṇā, natthi dāni punabbhavo.</p>

<p rend="hangnum" n="334"><hi rend="paranum">334</hi><hi rend="dot">.</hi></p>

<p rend="gatha1"> ‘‘Anusāsi <pb ed="M" n="0.0277" /> maṃ ariyavatā, anukampi anuggahi;</p>

<p rend="gathalast">Amogho tuyhamovādo, antevāsimhi sikkhito’’ti.</p>

<p rend="centre">… Sumano thero….</p>

<p rend="title">5. Vaḍḍhattheragāthā</p>

<p rend="hangnum" n="335"><hi rend="paranum">335</hi><hi rend="dot">.</hi></p>

<p rend="gatha1"> ‘‘Sādhū hi kira me mātā, patodaṃ upadaṃsayi;</p>

<p rend="gatha2">Yassāhaṃ vacanaṃ sutvā, anusiṭṭho janettiyā;</p>

<p rend="gathalast">Āraddhavīriyo pahitatto, patto sambodhimuttamaṃ.</p>

<p rend="hangnum" n="336"><hi rend="paranum">336</hi><hi rend="dot">.</hi></p>

<p rend="gatha1"> ‘‘Arahā <pb ed="V" n="0.0216" /> dakkhiṇeyyomhi, tevijjo amataddaso;</p>

<p rend="gathalast">Jetvā namucino senaṃ, viharāmi anāsavo.</p>

<p rend="hangnum" n="337"><hi rend="paranum">337</hi><hi rend="dot">.</hi></p>

<p rend="gatha1"> ‘‘Ajjhattañca <pb ed="T" n="0.0320" /> bahiddhā ca, ye me vijjiṃsu āsavā;</p>

<p rend="gathalast">Sabbe asesā ucchinnā, na ca uppajjare puna.</p>

<p rend="hangnum" n="338"><hi rend="paranum">338</hi><hi rend="dot">.</hi></p>

<p rend="gatha1"> ‘‘Visāradā kho bhaginī, etamatthaṃ abhāsayi;</p>

<p rend="gathalast">‘Apihā nūna mayipi, vanatho te na vijjati’.</p>

<p rend="hangnum" n="339"><hi rend="paranum">339</hi><hi rend="dot">.</hi></p>

<p rend="gatha1"> ‘‘Pariyantakataṃ dukkhaṃ, antimoyaṃ samussayo;</p>

<p rend="gathalast">Jātimaraṇasaṃsāro, natthi dāni punabbhavo’’ti.</p>

<p rend="centre">… Vaḍḍho thero….</p>

<p rend="title">6. Nadīkassapattheragāthā</p>

<p rend="hangnum" n="340"><hi rend="paranum">340</hi><hi rend="dot">.</hi></p>

<p rend="gatha1"> ‘‘Atthāya vata me buddho, nadiṃ nerañjaraṃ agā;</p>

<p rend="gathalast">Yassāhaṃ dhammaṃ sutvāna, micchādiṭṭhiṃ vivajjayiṃ.</p>

<p rend="hangnum" n="341"><hi rend="paranum">341</hi><hi rend="dot">.</hi></p>

<p rend="gatha1"> ‘‘Yajiṃ <pb ed="P" n="0.0039" /> uccāvace yaññe, aggihuttaṃ juhiṃ ahaṃ;</p>

<p rend="gathalast">‘Esā suddhī’ti maññanto, andhabhūto <note>andhībhūto (ka.)</note> puthujjano.</p>

<p rend="hangnum" n="342"><hi rend="paranum">342</hi><hi rend="dot">.</hi></p>

<p rend="gatha1"> ‘‘Diṭṭhigahanapakkhando <note>pakkhanto (sī.), pakkhanno (syā. pī.)</note>, parāmāsena mohito;</p>

<p rend="gathalast">Asuddhiṃ maññisaṃ suddhiṃ, andhabhūto aviddasu.</p>

<p rend="hangnum" n="343"><hi rend="paranum">343</hi><hi rend="dot">.</hi></p>

<p rend="gatha1"> ‘‘Micchādiṭṭhi pahīnā me, bhavā sabbe padālitā <note>vidālitā (ka.)</note>;</p>

<p rend="gathalast">Juhāmi dakkhiṇeyyaggiṃ, namassāmi tathāgataṃ.</p>

<p rend="hangnum" n="344"><hi rend="paranum">344</hi><hi rend="dot">.</hi></p>

<p rend="gatha1"> ‘‘Mohā <pb ed="M" n="0.0278" /> sabbe pahīnā me, bhavataṇhā padālitā;</p>

<p rend="gathalast">Vikkhīṇo jātisaṃsāro, natthi dāni punabbhavo’’ti.</p>

<p rend="centre">… Nadīkassapo thero….</p>

<p rend="title">7. Gayākassapattheragāthā</p>

<p rend="hangnum" n="345"><hi rend="paranum">345</hi><hi rend="dot">.</hi></p>

<p rend="gatha1"> ‘‘Pāto majjhanhikaṃ sāyaṃ, tikkhattuṃ divasassahaṃ;</p>

<p rend="gathalast">Otariṃ udakaṃ sohaṃ, gayāya gayaphagguyā.</p>

<p rend="hangnum" n="346"><hi rend="paranum">346</hi><hi rend="dot">.</hi></p>

<p rend="gatha1"> ‘‘‘Yaṃ <pb ed="T" n="0.0321" /> mayā pakataṃ pāpaṃ, pubbe aññāsu jātisu;</p>

<p rend="gathalast">Taṃ dānīdha pavāhemi’, evaṃdiṭṭhi pure ahuṃ.</p>

<p rend="hangnum" n="347"><hi rend="paranum">347</hi><hi rend="dot">.</hi></p>

<p rend="gatha1"> ‘‘Sutvā <pb ed="V" n="0.0217" /> subhāsitaṃ vācaṃ, dhammatthasahitaṃ padaṃ;</p>

<p rend="gathalast">Tathaṃ yāthāvakaṃ atthaṃ, yoniso paccavekkhisaṃ;</p>

<p rend="hangnum" n="348"><hi rend="paranum">348</hi><hi rend="dot">.</hi></p>

<p rend="gatha1"> ‘‘Ninhātasabbapāpomhi, nimmalo payato suci;</p>

<p rend="gathalast">Suddho suddhassa dāyādo, putto buddhassa oraso.</p>

<p rend="hangnum" n="349"><hi rend="paranum">349</hi><hi rend="dot">.</hi></p>

<p rend="gatha1"> ‘‘Ogayhaṭṭhaṅgikaṃ sotaṃ, sabbapāpaṃ pavāhayiṃ;</p>

<p rend="gathalast">Tisso vijjā ajjhagamiṃ, kataṃ buddhassa sāsana’’nti.</p>

<p rend="centre">… Gayākassapo thero….</p>

<p rend="title">8. Vakkalittheragāthā</p>

<p rend="hangnum" n="350"><hi rend="paranum">350</hi><hi rend="dot">.</hi></p>

<p rend="gatha1"> ‘‘Vātarogābhinīto tvaṃ, viharaṃ kānane vane;</p>

<p rend="gathalast">Paviṭṭhagocare lūkhe, kathaṃ bhikkhu karissasi.</p>

<p rend="hangnum" n="351"><hi rend="paranum">351</hi><hi rend="dot">.</hi></p>

<p rend="gatha1"> ‘‘Pītisukhena vipulena, pharamāno samussayaṃ;</p>

<p rend="gathalast">Lūkhampi abhisambhonto, viharissāmi kānane.</p>

<p rend="hangnum" n="352"><hi rend="paranum">352</hi><hi rend="dot">.</hi></p>

<p rend="gatha1"> ‘‘Bhāvento satipaṭṭhāne, indriyāni balāni ca;</p>

<p rend="gathalast">Bojjhaṅgāni ca bhāvento, viharissāmi kānane.</p>

<p rend="hangnum" n="353"><hi rend="paranum">353</hi><hi rend="dot">.</hi></p>

<p rend="gatha1"> ‘‘Āraddhavīriye pahitatte, niccaṃ daḷhaparakkame <note>āraddhavīriyo pahitatto, niccaṃ daḷhaparakkamo (sī.)</note>;</p>

<p rend="gathalast">Samagge sahite disvā, viharissāmi kānane.</p>

<p rend="hangnum" n="354"><hi rend="paranum">354</hi><hi rend="dot">.</hi></p>

<p rend="gatha1"> ‘‘Anussaranto sambuddhaṃ, aggaṃ dantaṃ samāhitaṃ;</p>

<p rend="gathalast">Atandito <pb ed="T" n="0.0322" /> rattindivaṃ, viharissāmi kānane’’ti.</p>

<p rend="centre">… Vakkalitthero….</p>

<p rend="title">9. Vijitasenattheragāthā</p>

<p rend="hangnum" n="355"><hi rend="paranum">355</hi><hi rend="dot">.</hi></p>

<p rend="gatha1"> ‘‘Olaggessāmi <pb ed="M" n="0.0279" /> te citta, āṇidvāreva hatthinaṃ;</p>

<p rend="gathalast">Na taṃ pāpe niyojessaṃ, kāmajāla <note>kāmajālaṃ (syā.)</note> sarīraja <note>sarīrajaṃ (syā. ka.)</note>.</p>

<p rend="hangnum" n="356"><hi rend="paranum">356</hi><hi rend="dot">.</hi></p>

<p rend="gatha1"> ‘‘Tvaṃ <pb ed="P" n="0.0040" /> olaggo na gacchasi <note>na gañchisi (pī)</note>, dvāravivaraṃ gajova alabhanto;</p>

<p rend="gathalast">Na ca cittakali punappunaṃ, pasakka <note>pasahaṃ (sī. syā. pī.)</note> pāparato carissasi.</p>

<p rend="hangnum" n="357"><hi rend="paranum">357</hi><hi rend="dot">.</hi></p>

<p rend="gatha1"> ‘‘Yathā kuñjaraṃ adantaṃ, navaggahamaṅkusaggaho;</p>

<p rend="gathalast">Balavā āvatteti akāmaṃ, evaṃ āvattayissaṃ taṃ.</p>

<p rend="hangnum" n="358"><hi rend="paranum">358</hi><hi rend="dot">.</hi></p>

<p rend="gatha1"> ‘‘Yathā varahayadamakusalo, sārathi pavaro dameti ājaññaṃ;</p>

<p rend="gathalast">Evaṃ damayissaṃ taṃ, patiṭṭhito pañcasu balesu.</p>

<p rend="hangnum" n="359"><hi rend="paranum">359</hi><hi rend="dot">.</hi></p>

<p rend="gatha1"> ‘‘Satiyā <pb ed="V" n="0.0218" /> taṃ nibandhissaṃ, payutto te damessāmi <note>payatatto vodapessāmi (sī.)</note>;</p>

<p rend="gathalast">Vīriyadhuraniggahito, na yito dūraṃ <pb ed="T" n="0.0323" /> gamissase cittā’’ti.</p>

<p rend="centre">… Vijitaseno thero….</p>

<p rend="title">10. Yasadattattheragāthā</p>

<p rend="hangnum" n="360"><hi rend="paranum">360</hi><hi rend="dot">.</hi></p>

<p rend="gatha1"> ‘‘Upārambhacitto dummedho, suṇāti jinasāsanaṃ;</p>

<p rend="gathalast">Ārakā hoti saddhammā, nabhaso pathavī yathā.</p>

<p rend="hangnum" n="361"><hi rend="paranum">361</hi><hi rend="dot">.</hi></p>

<p rend="gatha1"> ‘‘Upārambhacitto dummedho, suṇāti jinasāsanaṃ;</p>

<p rend="gathalast">Parihāyati saddhammā, kāḷapakkheva candimā.</p>

<p rend="hangnum" n="362"><hi rend="paranum">362</hi><hi rend="dot">.</hi></p>

<p rend="gatha1"> ‘‘Upārambhacitto dummedho, suṇāti jinasāsanaṃ;</p>

<p rend="gathalast">Parisussati saddhamme, maccho appodake yathā.</p>

<p rend="hangnum" n="363"><hi rend="paranum">363</hi><hi rend="dot">.</hi></p>

<p rend="gatha1"> ‘‘Upārambhacitto dummedho, suṇāti jinasāsanaṃ;</p>

<p rend="gathalast">Na virūhati saddhamme, khette bījaṃva pūtikaṃ.</p>

<p rend="hangnum" n="364"><hi rend="paranum">364</hi><hi rend="dot">.</hi></p>

<p rend="gatha1"> ‘‘Yo ca tuṭṭhena cittena, suṇāti jinasāsanaṃ;</p>

<p rend="gatha2">Khepetvā āsave sabbe, sacchikatvā akuppataṃ;</p>

<p rend="gathalast">Pappuyya paramaṃ santiṃ, parinibbātināsavo’’ti.</p>

<p rend="centre">… Yasadatto thero….</p>

<p rend="title">11. Soṇakuṭikaṇṇattheragāthā</p>

<p rend="hangnum" n="365"><hi rend="paranum">365</hi><hi rend="dot">.</hi></p>

<p rend="gatha1"> ‘‘Upasampadā <pb ed="M" n="0.0280" /> ca me laddhā, vimutto camhi anāsavo;</p>

<p rend="gathalast">So ca me bhagavā diṭṭho, vihāre ca sahāvasiṃ.</p>

<p rend="hangnum" n="366"><hi rend="paranum">366</hi><hi rend="dot">.</hi></p>

<p rend="gatha1"> ‘‘Bahudeva rattiṃ bhagavā, abbhokāsetināmayi;</p>

<p rend="gathalast">Vihārakusalo satthā, vihāraṃ pāvisī tadā.</p>

<p rend="hangnum" n="367"><hi rend="paranum">367</hi><hi rend="dot">.</hi></p>

<p rend="gatha1"> ‘‘Santharitvāna saṅghāṭiṃ, seyyaṃ kappesi gotamo;</p>

<p rend="gathalast">Sīho <pb ed="T" n="0.0324" /> selaguhāyaṃva, pahīnabhayabheravo.</p>

<p rend="hangnum" n="368"><hi rend="paranum">368</hi><hi rend="dot">.</hi></p>

<p rend="gatha1"> ‘‘Tato kalyāṇavākkaraṇo, sammāsambuddhasāvako;</p>

<p rend="gathalast">Soṇo abhāsi saddhammaṃ, buddhaseṭṭhassa sammukhā.</p>

<p rend="hangnum" n="369"><hi rend="paranum">369</hi><hi rend="dot">.</hi></p>

<p rend="gatha1"> ‘‘Pañcakkhandhe pariññāya, bhāvayitvāna añjasaṃ;</p>

<p rend="gathalast">Pappuyya paramaṃ santiṃ, parinibbissatyanāsavo’’ti.</p>

<p rend="centre">… Soṇo kuṭikaṇṇathero….</p>

<p rend="title">12. Kosiyattheragāthā</p>

<p rend="hangnum" n="370"><hi rend="paranum">370</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0219" /><pb ed="P" n="0.0041" /> ve garūnaṃ vacanaññu dhīro, vase ca tamhi janayetha pemaṃ;</p>

<p rend="gathalast">So bhattimā nāma ca hoti paṇḍito, ñatvā ca dhammesu visesi assa.</p>

<p rend="hangnum" n="371"><hi rend="paranum">371</hi><hi rend="dot">.</hi></p>

<p rend="gatha1"> ‘‘Yaṃ āpadā uppatitā uḷārā, nakkhambhayante paṭisaṅkhayantaṃ;</p>

<p rend="gathalast">So thāmavā nāma ca hoti paṇḍito, ñatvā ca dhammesu visesi assa.</p>

<p rend="hangnum" n="372"><hi rend="paranum">372</hi><hi rend="dot">.</hi></p>

<p rend="gatha1"> ‘‘Yo ve samuddova ṭhito anejo, gambhīrapañño nipuṇatthadassī;</p>

<p rend="gathalast">Asaṃhāriyo nāma ca hoti paṇḍito, ñatvā ca dhammesu visesi assa.</p>

<p rend="hangnum" n="373"><hi rend="paranum">373</hi><hi rend="dot">.</hi></p>

<p rend="gatha1"> ‘‘Bahussuto dhammadharo ca hoti, dhammassa <pb ed="T" n="0.0325" /> hoti anudhammacārī;</p>

<p rend="gathalast">So tādiso nāma ca hoti paṇḍito, ñatvā ca dhammesu visesi assa.</p>

<p rend="hangnum" n="374"><hi rend="paranum">374</hi><hi rend="dot">.</hi></p>

<p rend="gatha1"> ‘‘Atthañca <pb ed="M" n="0.0281" /> yo jānāti bhāsitassa, atthañca ñatvāna tathā karoti;</p>

<p rend="gathalast">Atthantaro nāma sa hoti paṇḍito, ñatvā ca dhammesu visesi assā’’ti.</p>

<p rend="centre">… Kosiyo thero….</p>

<p rend="centre">Pañcakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Rājadatto subhūto ca, girimānandasumanā;</p>

<p rend="gathalast">Vaḍḍho ca kassapo thero, gayākassapavakkalī.</p>

<p rend="gatha1">Vijito yasadatto ca, soṇo kosiyasavhayo;</p>

<p rend="gathalast">Saṭṭhi ca pañca gāthāyo, therā ca ettha dvādasāti.</p>

<p rend="chapter">6. Chakkanipāto</p>

<p rend="title">1. Uruveḷakassapattheragāthā</p>

<p rend="hangnum" n="375"><hi rend="paranum">375</hi><hi rend="dot">.</hi></p>

<p rend="gatha1"> ‘‘Disvāna <pb ed="M" n="0.0282" /><pb ed="V" n="0.0220" /><pb ed="P" n="0.0042" /> pāṭihīrāni, gotamassa yasassino;</p>

<p rend="gathalast">Na tāvāhaṃ paṇipatiṃ, issāmānena vañcito.</p>

<p rend="hangnum" n="376"><hi rend="paranum">376</hi><hi rend="dot">.</hi></p>

<p rend="gatha1"> ‘‘Mama saṅkappamaññāya, codesi narasārathi;</p>

<p rend="gathalast">Tato <pb ed="T" n="0.0326" /> me āsi saṃvego, abbhuto lomahaṃsano.</p>

<p rend="hangnum" n="377"><hi rend="paranum">377</hi><hi rend="dot">.</hi></p>

<p rend="gatha1"> ‘‘Pubbe jaṭilabhūtassa, yā me siddhi parittikā;</p>

<p rend="gathalast">Tāhaṃ tadā nirākatvā <note>niraṃkatvā (syā. ka.)</note>, pabbajiṃ jinasāsane.</p>

<p rend="hangnum" n="378"><hi rend="paranum">378</hi><hi rend="dot">.</hi></p>

<p rend="gatha1"> ‘‘Pubbe yaññena santuṭṭho, kāmadhātupurakkhato;</p>

<p rend="gathalast">Pacchā rāgañca dosañca, mohañcāpi samūhaniṃ.</p>

<p rend="hangnum" n="379"><hi rend="paranum">379</hi><hi rend="dot">.</hi></p>

<p rend="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>

<p rend="gathalast">Iddhimā paracittaññū, dibbasotañca pāpuṇiṃ.</p>

<p rend="hangnum" n="380"><hi rend="paranum">380</hi><hi rend="dot">.</hi></p>

<p rend="gatha1"> ‘‘Yassa catthāya pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo’’ti.</p>

<p rend="centre">… Uruveḷakassapo thero….</p>

<p rend="title">2. Tekicchakārittheragāthā</p>

<p rend="hangnum" n="381"><hi rend="paranum">381</hi><hi rend="dot">.</hi></p>

<p rend="gatha1"> ‘‘Atihitā vīhi, khalagatā sālī;</p>

<p rend="gathalast">Na ca labhe piṇḍaṃ, kathamahaṃ kassaṃ.</p>

<p rend="hangnum" n="382"><hi rend="paranum">382</hi><hi rend="dot">.</hi></p>

<p rend="gatha1"> ‘‘Buddhamappameyyaṃ anussara pasanno;</p>

<p rend="gathalast">Pītiyā phuṭasarīro hohisi satatamudaggo.</p>

<p rend="hangnum" n="383"><hi rend="paranum">383</hi><hi rend="dot">.</hi></p>

<p rend="gatha1"> ‘‘Dhammamappameyyaṃ anussara pasanno;</p>

<p rend="gathalast">Pītiyā phuṭasarīro hohisi satatamudaggo.</p>

<p rend="hangnum" n="384"><hi rend="paranum">384</hi><hi rend="dot">.</hi></p>

<p rend="gatha1"> ‘‘Saṅghamappameyyaṃ anussara pasanno;</p>

<p rend="gathalast">Pītiyā phuṭasarīro hohisi satatamudaggo.</p>

<p rend="hangnum" n="385"><hi rend="paranum">385</hi><hi rend="dot">.</hi></p>

<p rend="gatha1"> ‘‘Abbhokāse <pb ed="M" n="0.0283" /><pb ed="V" n="0.0221" /> viharasi, sītā hemantikā imā ratyo;</p>

<p rend="gathalast">Mā sītena pareto vihaññittho, pavisa <pb ed="T" n="0.0327" /> tvaṃ vihāraṃ phusitaggaḷaṃ.</p>

<p rend="hangnum" n="386"><hi rend="paranum">386</hi><hi rend="dot">.</hi></p>

<p rend="gatha1"> ‘‘Phusissaṃ catasso appamaññāyo, tāhi ca sukhito viharissaṃ;</p>

<p rend="gathalast">Nāhaṃ sītena vihaññissaṃ, aniñjito viharanto’’ti.</p>

<p rend="centre">… Tekicchakārī <note>tekicchakāni (sī. syā. pī.)</note> thero….</p>

<p rend="title">3. Mahānāgattheragāthā</p>

<p rend="hangnum" n="387"><hi rend="paranum">387</hi><hi rend="dot">.</hi></p>

<p rend="gatha1"> ‘‘Yassa <pb ed="P" n="0.0043" /> sabrahmacārīsu, gāravo nūpalabbhati;</p>

<p rend="gathalast">Parihāyati saddhammā, maccho appodake yathā.</p>

<p rend="hangnum" n="388"><hi rend="paranum">388</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo nūpalabbhati;</p>

<p rend="gathalast">Na virūhati saddhamme, khette bījaṃva pūtikaṃ.</p>

<p rend="hangnum" n="389"><hi rend="paranum">389</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo nūpalabbhati;</p>

<p rend="gathalast">Ārakā hoti nibbānā <note>nibbāṇā (sī.)</note>, dhammarājassa sāsane.</p>

<p rend="hangnum" n="390"><hi rend="paranum">390</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo upalabbhati;</p>

<p rend="gathalast">Na vihāyati saddhammā, maccho bavhodake <note>bahvodake (sī.), bahodake (syā.)</note> yathā.</p>

<p rend="hangnum" n="391"><hi rend="paranum">391</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo upalabbhati;</p>

<p rend="gathalast">So virūhati saddhamme, khette bījaṃva bhaddakaṃ.</p>

<p rend="hangnum" n="392"><hi rend="paranum">392</hi><hi rend="dot">.</hi></p>

<p rend="gatha1"> ‘‘Yassa sabrahmacārīsu, gāravo upalabbhati;</p>

<p rend="gathalast">Santike hoti nibbānaṃ <note>nibbāṇaṃ (sī.)</note>, dhammarājassa sāsane’’ti.</p>

<p rend="centre">… Mahānāgo thero….</p>

<p rend="title">4. Kullattheragāthā</p>

<p rend="hangnum" n="393"><hi rend="paranum">393</hi><hi rend="dot">.</hi></p>

<p rend="gatha1"> ‘‘Kullo sivathikaṃ gantvā, addasa itthimujjhitaṃ;</p>

<p rend="gathalast">Apaviddhaṃ <pb ed="T" n="0.0328" /> susānasmiṃ, khajjantiṃ kimihī phuṭaṃ.</p>

<p rend="hangnum" n="394"><hi rend="paranum">394</hi><hi rend="dot">.</hi></p>

<p rend="gatha1"> ‘‘Āturaṃ <pb ed="M" n="0.0284" /> asuciṃ pūtiṃ, passa kulla samussayaṃ;</p>

<p rend="gathalast">Uggharantaṃ paggharantaṃ, bālānaṃ abhinanditaṃ.</p>

<p rend="hangnum" n="395"><hi rend="paranum">395</hi><hi rend="dot">.</hi></p>

<p rend="gatha1"> ‘‘Dhammādāsaṃ gahetvāna, ñāṇadassanapattiyā;</p>

<p rend="gathalast">Paccavekkhiṃ imaṃ kāyaṃ, tucchaṃ santarabāhiraṃ.</p>

<p rend="hangnum" n="396"><hi rend="paranum">396</hi><hi rend="dot">.</hi></p>

<p rend="gatha1"> ‘‘Yathā idaṃ tathā etaṃ, yathā etaṃ tathā idaṃ;</p>

<p rend="gathalast">Yathā adho tathā uddhaṃ, yathā uddhaṃ tathā adho.</p>

<p rend="hangnum" n="397"><hi rend="paranum">397</hi><hi rend="dot">.</hi></p>

<p rend="gatha1"> ‘‘Yathā <pb ed="V" n="0.0222" /> divā tathā rattiṃ, yathā rattiṃ tathā divā;</p>

<p rend="gathalast">Yathā pure tathā pacchā, yathā pacchā tathā pure.</p>

<p rend="hangnum" n="398"><hi rend="paranum">398</hi><hi rend="dot">.</hi></p>

<p rend="gatha1"> ‘‘Pañcaṅgikena turiyena, na ratī hoti tādisī;</p>

<p rend="gathalast">Yathā ekaggacittassa, sammā dhammaṃ vipassato’’ti.</p>

<p rend="centre">… Kullo thero….</p>

<p rend="title">5. Mālukyaputtattheragāthā</p>

<p rend="hangnum" n="399"><hi rend="paranum">399</hi><hi rend="dot">.</hi></p>

<p rend="gatha1"> ‘‘Manujassa pamattacārino, taṇhā vaḍḍhati māluvā viya;</p>

<p rend="gathalast">So plavatī <note>plavati (sī. pī. ka.), pariplavati (syā.)</note> hurā huraṃ, phalamicchaṃva vanasmi vānaro.</p>

<p rend="hangnum" n="400"><hi rend="paranum">400</hi><hi rend="dot">.</hi></p>

<p rend="gatha1"> ‘‘Yaṃ esā sahate <note>sahati (pī. ka.)</note> jammī, taṇhā loke visattikā;</p>

<p rend="gathalast">Sokā tassa pavaḍḍhanti, abhivaṭṭhaṃva <note>abhivuṭṭhaṃva (syā.), abhivaḍḍhaṃva (ka.)</note> bīraṇaṃ.</p>

<p rend="hangnum" n="401"><hi rend="paranum">401</hi><hi rend="dot">.</hi></p>

<p rend="gatha1"> ‘‘Yo cetaṃ sahate <note>sahati (pī. ka.)</note> jammiṃ, taṇhaṃ loke duraccayaṃ;</p>

<p rend="gathalast">Sokā tamhā papatanti, udabindūva pokkharā.</p>

<p rend="hangnum" n="402"><hi rend="paranum">402</hi><hi rend="dot">.</hi></p>

<p rend="gatha1"> ‘‘Taṃ <pb ed="P" n="0.0044" /> vo vadāmi bhaddaṃ vo, yāvantettha samāgatā;</p>

<p rend="gatha2">Taṇhāya <pb ed="T" n="0.0329" /> mūlaṃ khaṇatha, usīratthova bīraṇaṃ;</p>

<p rend="gathalast">Mā vo naḷaṃva sotova, māro bhañji punappunaṃ.</p>

<p rend="hangnum" n="403"><hi rend="paranum">403</hi><hi rend="dot">.</hi></p>

<p rend="gatha1"> ‘‘Karotha buddhavacanaṃ, khaṇo vo mā upaccagā;</p>

<p rend="gathalast">Khaṇātītā hi socanti, nirayamhi samappitā.</p>

<p rend="hangnum" n="404"><hi rend="paranum">404</hi><hi rend="dot">.</hi></p>

<p rend="gatha1"> ‘‘Pamādo rajo pamādo <note>sabbadā (sī. ka.), suttanipātaṭṭhakathāyaṃ uṭṭhānasuttavaṇṇanā oloketabbā</note>, pamādānupatito rajo;</p>

<p rend="gathalast">Appamādena vijjāya, abbahe sallamattano’’ti.</p>

<p rend="centre">… Mālukyaputto <note>māluṅkyaputto (sī. syā. pī.)</note> thero….</p>

<p rend="title">6. Sappadāsattheragāthā</p>

<p rend="hangnum" n="405"><hi rend="paranum">405</hi><hi rend="dot">.</hi></p>

<p rend="gatha1"> ‘‘Paṇṇavīsativassāni <pb ed="M" n="0.0285" />, yato pabbajito ahaṃ;</p>

<p rend="gathalast">Accharāsaṅghātamattampi, cetosantimanajjhagaṃ.</p>

<p rend="hangnum" n="406"><hi rend="paranum">406</hi><hi rend="dot">.</hi></p>

<p rend="gatha1"> ‘‘Aladdhā cittassekaggaṃ, kāmarāgena aṭṭito <note>addito (syā. sī. aṭṭha.), aḍḍito (ka.)</note>;</p>

<p rend="gathalast">Bāhā paggayha kandanto, vihārā upanikkhamiṃ <note>nūpanikkhamiṃ (sabbattha), dupanikkhamiṃ (?)</note>.</p>

<p rend="hangnum" n="407"><hi rend="paranum">407</hi><hi rend="dot">.</hi></p>

<p rend="gatha1"> ‘‘Satthaṃ vā āharissāmi, ko attho jīvitena me;</p>

<p rend="gathalast">Kathaṃ hi sikkhaṃ paccakkhaṃ, kālaṃ kubbetha mādiso.</p>

<p rend="hangnum" n="408"><hi rend="paranum">408</hi><hi rend="dot">.</hi></p>

<p rend="gatha1"> ‘‘Tadāhaṃ <pb ed="V" n="0.0223" /> khuramādāya, mañcakamhi upāvisiṃ;</p>

<p rend="gathalast">Parinīto khuro āsi, dhamaniṃ chettumattano.</p>

<p rend="hangnum" n="409"><hi rend="paranum">409</hi><hi rend="dot">.</hi></p>

<p rend="gatha1"> ‘‘Tato me manasīkāro, yoniso udapajjatha;</p>

<p rend="gathalast">Ādīnavo pāturahu, nibbidā samatiṭṭhatha.</p>

<p rend="hangnum" n="410"><hi rend="paranum">410</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me, passa dhammasudhammataṃ;</p>

<p rend="gathalast">Tisso <pb ed="T" n="0.0330" /> vijjā anuppattā, kataṃ buddhassa sāsana’’nti.</p>

<p rend="centre">… Sappadāso thero….</p>

<p rend="title">7. Kātiyānattheragāthā</p>

<p rend="hangnum" n="411"><hi rend="paranum">411</hi><hi rend="dot">.</hi></p>

<p rend="gatha1"> ‘‘Uṭṭhehi nisīda kātiyāna, mā niddābahulo ahu jāgarassu;</p>

<p rend="gathalast">Mā taṃ alasaṃ pamattabandhu, kūṭeneva jinātu maccurājā.</p>

<p rend="hangnum" n="412"><hi rend="paranum">412</hi><hi rend="dot">.</hi></p>

<p rend="gatha1"> ‘‘Seyyathāpi <note>sayathāpi (sī. pī.)</note> mahāsamuddavego, evaṃ jātijarātivattate taṃ;</p>

<p rend="gathalast">So karohi sudīpamattano tvaṃ, na hi tāṇaṃ tava vijjateva aññaṃ.</p>

<p rend="hangnum" n="413"><hi rend="paranum">413</hi><hi rend="dot">.</hi></p>

<p rend="gatha1"> ‘‘Satthā hi vijesi maggametaṃ, saṅgā jātijarābhayā atītaṃ;</p>

<p rend="gathalast">Pubbāpararattamappamatto, anuyuñjassu daḷhaṃ karohi yogaṃ.</p>

<p rend="hangnum" n="414"><hi rend="paranum">414</hi><hi rend="dot">.</hi></p>

<p rend="gatha1"> ‘‘Purimāni <pb ed="M" n="0.0286" /> pamuñca bandhanāni, saṅghāṭikhuramuṇḍabhikkhabhojī;</p>

<p rend="gathalast">Mā khiḍḍāratiñca mā niddaṃ, anuyuñjittha jhāya kātiyāna.</p>

<p rend="hangnum" n="415"><hi rend="paranum">415</hi><hi rend="dot">.</hi></p>

<p rend="gatha1"> ‘‘Jhāyāhi <pb ed="P" n="0.0045" /> jināhi kātiyāna, yogakkhemapathesu <pb ed="T" n="0.0331" /> kovidosi;</p>

<p rend="gathalast">Pappuyya anuttaraṃ visuddhiṃ, parinibbāhisi vārināva joti.</p>

<p rend="hangnum" n="416"><hi rend="paranum">416</hi><hi rend="dot">.</hi></p>

<p rend="gatha1"> ‘‘Pajjotakaro parittaraṃso, vātena vinamyate latāva;</p>

<p rend="gatha2">Evampi tuvaṃ anādiyāno, māraṃ indasagotta niddhunāhi;</p>

<p rend="gathalast">So vedayitāsu vītarāgo, kālaṃ kaṅkha idheva sītibhūto’’ti.</p>

<p rend="centre">… Kātiyāno thero….</p>

<p rend="title">8. Migajālattheragāthā</p>

<p rend="hangnum" n="417"><hi rend="paranum">417</hi><hi rend="dot">.</hi></p>

<p rend="gatha1"> ‘‘Sudesito cakkhumatā, buddhenādiccabandhunā;</p>

<p rend="gathalast">Sabbasaṃyojanātīto, sabbavaṭṭavināsano.</p>

<p rend="hangnum" n="418"><hi rend="paranum">418</hi><hi rend="dot">.</hi></p>

<p rend="gatha1"> ‘‘Niyyāniko uttaraṇo, taṇhāmūlavisosano;</p>

<p rend="gathalast">Visamūlaṃ āghātanaṃ, chetvā pāpeti nibbutiṃ.</p>

<p rend="hangnum" n="419"><hi rend="paranum">419</hi><hi rend="dot">.</hi></p>

<p rend="gatha1"> ‘‘Aññāṇamūlabhedāya <pb ed="V" n="0.0224" />, kammayantavighāṭano;</p>

<p rend="gathalast">Viññāṇānaṃ pariggahe, ñāṇavajiranipātano.</p>

<p rend="hangnum" n="420"><hi rend="paranum">420</hi><hi rend="dot">.</hi></p>

<p rend="gatha1"> ‘‘Vedanānaṃ viññāpano, upādānappamocano;</p>

<p rend="gathalast">Bhavaṃ aṅgārakāsuṃva, ñāṇena anupassano <note>anupassako (sī. pī.)</note>.</p>

<p rend="hangnum" n="421"><hi rend="paranum">421</hi><hi rend="dot">.</hi></p>

<p rend="gatha1"> ‘‘Mahāraso sugambhīro, jarāmaccunivāraṇo;</p>

<p rend="gathalast">Ariyo <pb ed="T" n="0.0332" /> aṭṭhaṅgiko maggo, dukkhūpasamano sivo.</p>

<p rend="hangnum" n="422"><hi rend="paranum">422</hi><hi rend="dot">.</hi></p>

<p rend="gatha1"> ‘‘Kammaṃ kammanti ñatvāna, vipākañca vipākato;</p>

<p rend="gatha2">Paṭiccuppannadhammānaṃ, yathāvālokadassano;</p>

<p rend="gathalast">Mahākhemaṅgamo santo, pariyosānabhaddako’’ti.</p>

<p rend="centre">… Migajālo thero….</p>

<p rend="title">9. Purohitaputtajentattheragāthā</p>

<p rend="hangnum" n="423"><hi rend="paranum">423</hi><hi rend="dot">.</hi></p>

<p rend="gatha1"> ‘‘Jātimadena <pb ed="M" n="0.0287" /> mattohaṃ, bhogaissariyena ca;</p>

<p rend="gathalast">Saṇṭhānavaṇṇarūpena, madamatto acārihaṃ.</p>

<p rend="hangnum" n="424"><hi rend="paranum">424</hi><hi rend="dot">.</hi></p>

<p rend="gatha1"> ‘‘Nāttano samakaṃ kañci, atirekaṃ ca maññisaṃ;</p>

<p rend="gathalast">Atimānahato bālo, patthaddho ussitaddhajo.</p>

<p rend="hangnum" n="425"><hi rend="paranum">425</hi><hi rend="dot">.</hi></p>

<p rend="gatha1"> ‘‘Mātaraṃ pitarañcāpi, aññepi garusammate;</p>

<p rend="gathalast">Na kañci abhivādesiṃ, mānatthaddho anādaro.</p>

<p rend="hangnum" n="426"><hi rend="paranum">426</hi><hi rend="dot">.</hi></p>

<p rend="gatha1"> ‘‘Disvā vināyakaṃ aggaṃ, sārathīnaṃ varuttamaṃ;</p>

<p rend="gathalast">Tapantamiva ādiccaṃ, bhikkhusaṅghapurakkhataṃ.</p>

<p rend="hangnum" n="427"><hi rend="paranum">427</hi><hi rend="dot">.</hi></p>

<p rend="gatha1"> ‘‘Mānaṃ madañca chaḍḍetvā, vippasannena cetasā;</p>

<p rend="gathalast">Sirasā abhivādesiṃ, sabbasattānamuttamaṃ.</p>

<p rend="hangnum" n="428"><hi rend="paranum">428</hi><hi rend="dot">.</hi></p>

<p rend="gatha1"> ‘‘Atimāno <pb ed="P" n="0.0046" /> ca omāno, pahīnā susamūhatā;</p>

<p rend="gathalast">Asmimāno samucchinno, sabbe mānavidhā hatā’’ti.</p>

<p rend="centre">… Jento purohitaputto thero….</p>

<p rend="title">10. Sumanattheragāthā</p>

<p rend="hangnum" n="429"><hi rend="paranum">429</hi><hi rend="dot">.</hi></p>

<p rend="gatha1"> ‘‘Yadā <pb ed="T" n="0.0333" /> navo pabbajito, jātiyā sattavassiko;</p>

<p rend="gathalast">Iddhiyā abhibhotvāna, pannagindaṃ mahiddhikaṃ.</p>

<p rend="hangnum" n="430"><hi rend="paranum">430</hi><hi rend="dot">.</hi></p>

<p rend="gatha1"> ‘‘Upajjhāyassa <pb ed="V" n="0.0225" /> udakaṃ, anotattā mahāsarā;</p>

<p rend="gathalast">Āharāmi tato disvā, maṃ satthā etadabravi’’.</p>

<p rend="hangnum" n="431"><hi rend="paranum">431</hi><hi rend="dot">.</hi></p>

<p rend="gatha1"> ‘‘Sāriputta imaṃ passa, āgacchantaṃ kumārakaṃ;</p>

<p rend="gathalast">Udakakumbhamādāya, ajjhattaṃ susamāhitaṃ.</p>

<p rend="hangnum" n="432"><hi rend="paranum">432</hi><hi rend="dot">.</hi></p>

<p rend="gatha1"> ‘‘Pāsādikena vattena, kalyāṇairiyāpatho;</p>

<p rend="gathalast">Sāmaṇeronuruddhassa, iddhiyā ca visārado.</p>

<p rend="hangnum" n="433"><hi rend="paranum">433</hi><hi rend="dot">.</hi></p>

<p rend="gatha1"> ‘‘Ājānīyena ājañño, sādhunā sādhukārito;</p>

<p rend="gathalast">Vinīto anuruddhena, katakiccena sikkhito.</p>

<p rend="hangnum" n="434"><hi rend="paranum">434</hi><hi rend="dot">.</hi></p>

<p rend="gatha1"> ‘‘So patvā paramaṃ santiṃ, sacchikatvā akuppataṃ;</p>

<p rend="gathalast">Sāmaṇero sa sumano, mā maṃ jaññāti icchatī’’ti.</p>

<p rend="centre">… Sumano thero….</p>

<p rend="title">11. Nhātakamunittheragāthā</p>

<p rend="hangnum" n="435"><hi rend="paranum">435</hi><hi rend="dot">.</hi></p>

<p rend="gatha1"> ‘‘Vātarogābhinīto <pb ed="M" n="0.0288" /> tvaṃ, viharaṃ kānane vane;</p>

<p rend="gathalast">Paviddhagocare lūkhe, kathaṃ bhikkhu karissasi’’.</p>

<p rend="hangnum" n="436"><hi rend="paranum">436</hi><hi rend="dot">.</hi></p>

<p rend="gatha1"> ‘‘Pītisukhena vipulena, pharitvāna samussayaṃ;</p>

<p rend="gathalast">Lūkhampi abhisambhonto, viharissāmi kānane.</p>

<p rend="hangnum" n="437"><hi rend="paranum">437</hi><hi rend="dot">.</hi></p>

<p rend="gatha1"> ‘‘Bhāvento satta bojjhaṅge, indriyāni balāni ca;</p>

<p rend="gathalast">Jhānasokhummasampanno <note>jhānasukhumasampanno (syā. ka.)</note>, viharissaṃ anāsavo.</p>

<p rend="hangnum" n="438"><hi rend="paranum">438</hi><hi rend="dot">.</hi></p>

<p rend="gatha1"> ‘‘Vippamuttaṃ <pb ed="T" n="0.0334" /> kilesehi, suddhacittaṃ anāvilaṃ;</p>

<p rend="gathalast">Abhiṇhaṃ paccavekkhanto, viharissaṃ anāsavo.</p>

<p rend="hangnum" n="439"><hi rend="paranum">439</hi><hi rend="dot">.</hi></p>

<p rend="gatha1"> ‘‘Ajjhattañca bahiddhā ca, ye me vijjiṃsu āsavā;</p>

<p rend="gathalast">Sabbe asesā ucchinnā, na ca uppajjare puna.</p>

<p rend="hangnum" n="440"><hi rend="paranum">440</hi><hi rend="dot">.</hi></p>

<p rend="gatha1"> ‘‘Pañcakkhandhā pariññātā, tiṭṭhanti chinnamūlakā;</p>

<p rend="gathalast">Dukkhakkhayo anuppatto, natthi dāni punabbhavo’’ti.</p>

<p rend="centre">… Nhātakamunitthero….</p>

<p rend="title">12. Brahmadattattheragāthā</p>

<p rend="hangnum" n="441"><hi rend="paranum">441</hi><hi rend="dot">.</hi></p>

<p rend="gatha1"> ‘‘Akkodhassa kuto kodho, dantassa samajīvino;</p>

<p rend="gathalast">Sammadaññā vimuttassa, upasantassa tādino.</p>

<p rend="hangnum" n="442"><hi rend="paranum">442</hi><hi rend="dot">.</hi></p>

<p rend="gatha1"> ‘‘Tasseva <pb ed="V" n="0.0226" /><pb ed="P" n="0.0047" /> tena pāpiyo, yo kuddhaṃ paṭikujjhati;</p>

<p rend="gathalast">Kuddhaṃ appaṭikujjhanto, saṅgāmaṃ jeti dujjayaṃ.</p>

<p rend="hangnum" n="443"><hi rend="paranum">443</hi><hi rend="dot">.</hi></p>

<p rend="gatha1"><note>saṃ. ni. 1.188, 250</note> ‘‘Ubhinnamatthaṃ carati, attano ca parassa ca;</p>

<p rend="gathalast">Paraṃ saṅkupitaṃ ñatvā, yo sato upasammati.</p>

<p rend="hangnum" n="444"><hi rend="paranum">444</hi><hi rend="dot">.</hi></p>

<p rend="gatha1"><note>saṃ. ni. 1.188, 250</note> ‘‘Ubhinnaṃ tikicchantaṃ taṃ, attano ca parassa ca;</p>

<p rend="gathalast">Janā maññanti bāloti, ye dhammassa akovidā.</p>

<p rend="hangnum" n="445"><hi rend="paranum">445</hi><hi rend="dot">.</hi></p>

<p rend="gatha1"> ‘‘Uppajje te sace kodho, āvajja kakacūpamaṃ;</p>

<p rend="gathalast">Uppajje ce rase taṇhā, puttamaṃsūpamaṃ sara.</p>

<p rend="hangnum" n="446"><hi rend="paranum">446</hi><hi rend="dot">.</hi></p>

<p rend="gatha1"> ‘‘Sace dhāvati cittaṃ te, kāmesu ca bhavesu ca;</p>

<p rend="gathalast">Khippaṃ <pb ed="T" n="0.0335" /> niggaṇha satiyā, kiṭṭhādaṃ viya duppasu’’nti;</p>

<p rend="centre">… Brahmadatto thero….</p>

<p rend="title">13. Sirimaṇḍattheragāthā</p>

<p rend="hangnum" n="447"><hi rend="paranum">447</hi><hi rend="dot">.</hi></p>

<p rend="gatha1"><note>udā. 45; cūḷava. 385; pari. 339</note> ‘‘Channamativassati <pb ed="M" n="0.0289" />, vivaṭaṃ nātivassati;</p>

<p rend="gathalast">Tasmā channaṃ vivaretha, evaṃ taṃ nātivassati.</p>

<p rend="hangnum" n="448"><hi rend="paranum">448</hi><hi rend="dot">.</hi></p>

<p rend="gatha1"><note>saṃ. ni. 1.66; netti. 18</note> ‘‘Maccunābbhahato loko, jarāya parivārito;</p>

<p rend="gathalast">Taṇhāsallena otiṇṇo, icchādhūpāyito sadā.</p>

<p rend="hangnum" n="449"><hi rend="paranum">449</hi><hi rend="dot">.</hi></p>

<p rend="gatha1"> ‘‘Maccunābbhahato loko, parikkhitto jarāya ca;</p>

<p rend="gathalast">Haññati niccamattāṇo, pattadaṇḍova takkaro.</p>

<p rend="hangnum" n="450"><hi rend="paranum">450</hi><hi rend="dot">.</hi></p>

<p rend="gatha1"> ‘‘Āgacchantaggikhandhāva, maccu byādhi jarā tayo;</p>

<p rend="gathalast">Paccuggantuṃ balaṃ natthi, javo natthi palāyituṃ.</p>

<p rend="hangnum" n="451"><hi rend="paranum">451</hi><hi rend="dot">.</hi></p>

<p rend="gatha1"> ‘‘Amoghaṃ divasaṃ kayirā, appena bahukena vā;</p>

<p rend="gathalast">Yaṃ yaṃ vijahate <note>virahate (sī. pī.), vivahate (syā.)</note> rattiṃ, tadūnaṃ tassa jīvitaṃ.</p>

<p rend="hangnum" n="452"><hi rend="paranum">452</hi><hi rend="dot">.</hi></p>

<p rend="gatha1"> ‘‘Carato tiṭṭhato vāpi, āsīnasayanassa vā;</p>

<p rend="gathalast">Upeti carimā ratti, na te kālo pamajjitu’’nti.</p>

<p rend="centre">… Sirimaṇḍo <note>sirimando (sī.)</note> thero….</p>

<p rend="title">14. Sabbakāmittheragāthā</p>

<p rend="hangnum" n="453"><hi rend="paranum">453</hi><hi rend="dot">.</hi></p>

<p rend="gatha1"> ‘‘Dvipādakoyaṃ asuci, duggandho parihīrati <note>pariharati (ka.)</note>;</p>

<p rend="gathalast">Nānākuṇapaparipūro, vissavanto tato tato.</p>

<p rend="hangnum" n="454"><hi rend="paranum">454</hi><hi rend="dot">.</hi></p>

<p rend="gatha1"> ‘‘Migaṃ <pb ed="V" n="0.0227" /> nilīnaṃ kūṭena, baḷiseneva ambujaṃ;</p>

<p rend="gathalast">Vānaraṃ viya lepena, bādhayanti puthujjanaṃ.</p>

<p rend="hangnum" n="455"><hi rend="paranum">455</hi><hi rend="dot">.</hi></p>

<p rend="gatha1"> ‘‘Rūpā <pb ed="T" n="0.0336" /> saddā rasā gandhā, phoṭṭhabbā ca manoramā;</p>

<p rend="gathalast">Pañca kāmaguṇā ete, itthirūpasmi dissare.</p>

<p rend="hangnum" n="456"><hi rend="paranum">456</hi><hi rend="dot">.</hi></p>

<p rend="gatha1"> ‘‘Ye <pb ed="P" n="0.0048" /> etā upasevanti, rattacittā puthujjanā;</p>

<p rend="gathalast">Vaḍḍhenti kaṭasiṃ ghoraṃ, ācinanti punabbhavaṃ.</p>

<p rend="hangnum" n="457"><hi rend="paranum">457</hi><hi rend="dot">.</hi></p>

<p rend="gatha1"> ‘‘Yo cetā parivajjeti, sappasseva padā siro;</p>

<p rend="gathalast">Somaṃ visattikaṃ loke, sato samativattati.</p>

<p rend="hangnum" n="458"><hi rend="paranum">458</hi><hi rend="dot">.</hi></p>

<p rend="gatha1"> ‘‘Kāmesvādīnavaṃ <pb ed="M" n="0.0290" /> disvā, nekkhammaṃ daṭṭhu khemato;</p>

<p rend="gathalast">Nissaṭo sabbakāmehi, patto me āsavakkhayo’’ti.</p>

<p rend="centre">… Sabbakāmitthero….</p>

<p rend="centre">Chakkanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Uruveḷakassapo ca, thero tekicchakāri ca;</p>

<p rend="gathalast">Mahānāgo ca kullo ca, mālukyo <note>māluto (sī. ka.), māluṅkyo (syā.)</note> sappadāsako.</p>

<p rend="gatha1">Kātiyāno migajālo, jento sumanasavhayo;</p>

<p rend="gatha2">Nhātamuni brahmadatto, sirimaṇḍo sabbakāmī ca;</p>

<p rend="gathalast">Gāthāyo caturāsīti, therā cettha catuddasāti.</p>

<p rend="chapter">7. Sattakanipāto</p>

<p rend="title">1. Sundarasamuddattheragāthā</p>

<p rend="hangnum" n="459"><hi rend="paranum">459</hi><hi rend="dot">.</hi></p>

<p rend="gatha1"> ‘‘Alaṅkatā <pb ed="T" n="0.0337" /><pb ed="M" n="0.0291" /><pb ed="V" n="0.0228" /><pb ed="P" n="0.0049" /> suvasanā, māladhārī <note>mālābhārī (sī.), mālabhārī (syā.)</note> vibhūsitā;</p>

<p rend="gathalast">Alattakakatāpādā, pādukāruyha vesikā.</p>

<p rend="hangnum" n="460"><hi rend="paranum">460</hi><hi rend="dot">.</hi></p>

<p rend="gatha1"> ‘‘Pādukā oruhitvāna, purato pañjalīkatā;</p>

<p rend="gathalast">Sā maṃ saṇhena mudunā, mhitapubbaṃ <note>mihitapubbaṃ (sī.)</note> abhāsatha’’.</p>

<p rend="hangnum" n="461"><hi rend="paranum">461</hi><hi rend="dot">.</hi></p>

<p rend="gatha1"> ‘‘Yuvāsi tvaṃ pabbajito, tiṭṭhāhi mama sāsane;</p>

<p rend="gatha2">Bhuñja mānusake kāme, ahaṃ vittaṃ dadāmi te;</p>

<p rend="gathalast">Saccaṃ te paṭijānāmi, aggiṃ vā te harāmahaṃ.</p>

<p rend="hangnum" n="462"><hi rend="paranum">462</hi><hi rend="dot">.</hi></p>

<p rend="gatha1"> ‘‘Yadā jiṇṇā bhavissāma, ubho daṇḍaparāyanā;</p>

<p rend="gathalast">Ubhopi pabbajissāma, ubhayattha kaṭaggaho’’.</p>

<p rend="hangnum" n="463"><hi rend="paranum">463</hi><hi rend="dot">.</hi></p>

<p rend="gatha1"> ‘‘Tañca disvāna yācantiṃ, vesikaṃ pañjalīkataṃ;</p>

<p rend="gathalast">Alaṅkataṃ suvasanaṃ, maccupāsaṃva oḍḍitaṃ.</p>

<p rend="hangnum" n="464"><hi rend="paranum">464</hi><hi rend="dot">.</hi></p>

<p rend="gatha1"> ‘‘Tato me manasīkāro…pe… nibbidā samatiṭṭhatha.</p>

<p rend="hangnum" n="465"><hi rend="paranum">465</hi><hi rend="dot">.</hi></p>

<p rend="gatha1"> ‘‘Tato cittaṃ vimucci me…pe… kataṃ buddhassa sāsana’’nti.</p>

<p rend="centre">… Sundarasamuddo thero….</p>

<p rend="title">2. Lakuṇḍakabhaddiyattheragāthā</p>

<p rend="hangnum" n="466"><hi rend="paranum">466</hi><hi rend="dot">.</hi></p>

<p rend="gatha1"> Pare ambāṭakārāme, vanasaṇḍamhi bhaddiyo;</p>

<p rend="gathalast">Samūlaṃ taṇhamabbuyha, tattha bhaddova jhāyati <note>bhaddo’dhijhāyāyati (sī.), bhaddo jhiyāyati (syā. sī. aṭṭha.)</note>.</p>

<p rend="hangnum" n="467"><hi rend="paranum">467</hi><hi rend="dot">.</hi></p>

<p rend="gatha1"> ‘‘Ramanteke mudiṅgehi <note>mutiṅgehi (sī. aṭṭha.)</note>, vīṇāhi paṇavehi ca;</p>

<p rend="gathalast">Ahañca <pb ed="T" n="0.0338" /> rukkhamūlasmiṃ, rato buddhassa sāsane.</p>

<p rend="hangnum" n="468"><hi rend="paranum">468</hi><hi rend="dot">.</hi></p>

<p rend="gatha1"> ‘‘Buddho ce <note>buddho ca (sabbattha)</note> me varaṃ dajjā, so ca labbhetha me varo;</p>

<p rend="gathalast">Gaṇhehaṃ sabbalokassa, niccaṃ kāyagataṃ satiṃ.</p>

<p rend="hangnum" n="469"><hi rend="paranum">469</hi><hi rend="dot">.</hi></p>

<p rend="gatha1"> ‘‘Ye <pb ed="M" n="0.0292" /> maṃ rūpena pāmiṃsu, ye ca ghosena anvagū;</p>

<p rend="gathalast">Chandarāgavasūpetā, na maṃ jānanti te janā.</p>

<p rend="hangnum" n="470"><hi rend="paranum">470</hi><hi rend="dot">.</hi></p>

<p rend="gatha1"> ‘‘Ajjhattañca <pb ed="V" n="0.0229" /> na jānāti, bahiddhā ca na passati;</p>

<p rend="gathalast">Samantāvaraṇo bālo, sa ve ghosena vuyhati.</p>

<p rend="hangnum" n="471"><hi rend="paranum">471</hi><hi rend="dot">.</hi></p>

<p rend="gatha1"> ‘‘Ajjhattañca na jānāti, bahiddhā ca vipassati;</p>

<p rend="gathalast">Bahiddhā phaladassāvī, sopi ghosena vuyhati.</p>

<p rend="hangnum" n="472"><hi rend="paranum">472</hi><hi rend="dot">.</hi></p>

<p rend="gatha1"> ‘‘Ajjhattañca pajānāti, bahiddhā ca vipassati;</p>

<p rend="gathalast">Anāvaraṇadassāvī, na so ghosena vuyhatī’’ti.</p>

<p rend="centre">… Lakuṇḍakabhaddiyo thero….</p>

<p rend="title">3. Bhaddattheragāthā</p>

<p rend="hangnum" n="473"><hi rend="paranum">473</hi><hi rend="dot">.</hi></p>

<p rend="gatha1"> ‘‘Ekaputto <pb ed="P" n="0.0050" /> ahaṃ āsiṃ, piyo mātu piyo pitu;</p>

<p rend="gathalast">Bahūhi vatacariyāhi, laddho āyācanāhi ca.</p>

<p rend="hangnum" n="474"><hi rend="paranum">474</hi><hi rend="dot">.</hi></p>

<p rend="gatha1"> ‘‘Te ca maṃ anukampāya, atthakāmā hitesino;</p>

<p rend="gathalast">Ubho pitā ca mātā ca, buddhassa upanāmayuṃ’’.</p>

<p rend="hangnum" n="475"><hi rend="paranum">475</hi><hi rend="dot">.</hi></p>

<p rend="gatha1"> ‘‘Kicchā laddho ayaṃ putto, sukhumālo sukhedhito;</p>

<p rend="gathalast">Imaṃ dadāma te nātha, jinassa paricārakaṃ’’.</p>

<p rend="hangnum" n="476"><hi rend="paranum">476</hi><hi rend="dot">.</hi></p>

<p rend="gatha1"> ‘‘Satthā ca maṃ paṭiggayha, ānandaṃ etadabravi;</p>

<p rend="gathalast">‘Pabbājehi imaṃ khippaṃ, hessatyājāniyo ayaṃ.</p>

<p rend="hangnum" n="477"><hi rend="paranum">477</hi><hi rend="dot">.</hi></p>

<p rend="gatha1"> ‘‘Pabbājetvāna <pb ed="T" n="0.0339" /> maṃ satthā, vihāraṃ pāvisī jino;</p>

<p rend="gathalast">Anoggatasmiṃ sūriyasmiṃ, tato cittaṃ vimucci me.</p>

<p rend="hangnum" n="478"><hi rend="paranum">478</hi><hi rend="dot">.</hi></p>

<p rend="gatha1"> ‘‘Tato satthā nirākatvā, paṭisallānavuṭṭhito;</p>

<p rend="gathalast">‘Ehi bhaddā’ti maṃ āha, sā me āsūpasampadā.</p>

<p rend="hangnum" n="479"><hi rend="paranum">479</hi><hi rend="dot">.</hi></p>

<p rend="gatha1"> ‘‘Jātiyā sattavassena, laddhā me upasampadā;</p>

<p rend="gathalast">Tisso vijjā anuppattā, aho dhammasudhammatā’’ti.</p>

<p rend="centre">… Bhaddo thero….</p>

<p rend="title">4. Sopākattheragāthā</p>

<p rend="hangnum" n="480"><hi rend="paranum">480</hi><hi rend="dot">.</hi></p>

<p rend="gatha1"> ‘‘Disvā <pb ed="M" n="0.0293" /> pāsādachāyāyaṃ, caṅkamantaṃ naruttamaṃ;</p>

<p rend="gathalast">Tattha naṃ upasaṅkamma, vandissaṃ <note>vandisaṃ (sī. pī.)</note> purisuttamaṃ.</p>

<p rend="hangnum" n="481"><hi rend="paranum">481</hi><hi rend="dot">.</hi></p>

<p rend="gatha1"> ‘‘Ekaṃsaṃ <pb ed="V" n="0.0230" /> cīvaraṃ katvā, saṃharitvāna pāṇayo;</p>

<p rend="gathalast">Anucaṅkamissaṃ virajaṃ, sabbasattānamuttamaṃ.</p>

<p rend="hangnum" n="482"><hi rend="paranum">482</hi><hi rend="dot">.</hi></p>

<p rend="gatha1"> ‘‘Tato pañhe apucchi maṃ, pañhānaṃ kovido vidū;</p>

<p rend="gathalast">Acchambhī ca abhīto ca, byākāsiṃ satthuno ahaṃ.</p>

<p rend="hangnum" n="483"><hi rend="paranum">483</hi><hi rend="dot">.</hi></p>

<p rend="gatha1"> ‘‘Vissajjitesu pañhesu, anumodi tathāgato;</p>

<p rend="gathalast">Bhikkhusaṅghaṃ viloketvā, imamatthaṃ abhāsatha’’.</p>

<p rend="hangnum" n="484"><hi rend="paranum">484</hi><hi rend="dot">.</hi></p>

<p rend="gatha1"> ‘‘Lābhā aṅgānaṃ magadhānaṃ, yesāyaṃ paribhuñjati;</p>

<p rend="gatha2">Cīvaraṃ piṇḍapātañca, paccayaṃ sayanāsanaṃ;</p>

<p rend="gathalast">Paccuṭṭhānañca sāmīciṃ, tesaṃ lābhā’’ti cābravi.</p>

<p rend="hangnum" n="485"><hi rend="paranum">485</hi><hi rend="dot">.</hi></p>

<p rend="gatha1"> ‘‘Ajjatagge maṃ sopāka, dassanāyopasaṅkama;</p>

<p rend="gathalast">Esā <pb ed="T" n="0.0340" /> ceva te sopāka, bhavatu upasampadā’’.</p>

<p rend="hangnum" n="486"><hi rend="paranum">486</hi><hi rend="dot">.</hi></p>

<p rend="gatha1"> ‘‘Jātiyā sattavassohaṃ, laddhāna upasampadaṃ;</p>

<p rend="gathalast">Dhāremi antimaṃ dehaṃ, aho dhammasudhammatā’’ti.</p>

<p rend="centre">… Sopāko thero….</p>

<p rend="title">5. Sarabhaṅgattheragāthā</p>

<p rend="hangnum" n="487"><hi rend="paranum">487</hi><hi rend="dot">.</hi></p>

<p rend="gatha1"> ‘‘Sare hatthehi bhañjitvā, katvāna kuṭimacchisaṃ;</p>

<p rend="gathalast">Tena me sarabhaṅgoti, nāmaṃ sammutiyā ahu.</p>

<p rend="hangnum" n="488"><hi rend="paranum">488</hi><hi rend="dot">.</hi></p>

<p rend="gatha1"> ‘‘Na <pb ed="P" n="0.0051" /> mayhaṃ kappate ajja, sare hatthehi bhañjituṃ;</p>

<p rend="gathalast">Sikkhāpadā no paññattā, gotamena yasassinā.</p>

<p rend="hangnum" n="489"><hi rend="paranum">489</hi><hi rend="dot">.</hi></p>

<p rend="gatha1"> ‘‘Sakalaṃ samattaṃ rogaṃ, sarabhaṅgo nāddasaṃ pubbe;</p>

<p rend="gathalast">Soyaṃ rogo diṭṭho, vacanakarenātidevassa.</p>

<p rend="hangnum" n="490"><hi rend="paranum">490</hi><hi rend="dot">.</hi></p>

<p rend="gatha1"> ‘‘Yeneva maggena gato vipassī, yeneva maggena sikhī ca vessabhū;</p>

<p rend="gathalast">Kakusandhakoṇāgamano ca kassapo, tenañjasena agamāsi gotamo.</p>

<p rend="hangnum" n="491"><hi rend="paranum">491</hi><hi rend="dot">.</hi></p>

<p rend="gatha1"> ‘‘Vītataṇhā <pb ed="M" n="0.0294" /> anādānā, satta buddhā khayogadhā;</p>

<p rend="gathalast">Yehāyaṃ desito dhammo, dhammabhūtehi tādibhi.</p>

<p rend="hangnum" n="492"><hi rend="paranum">492</hi><hi rend="dot">.</hi></p>

<p rend="gatha1"> ‘‘Cattāri ariyasaccāni, anukampāya pāṇinaṃ;</p>

<p rend="gathalast">Dukkhaṃ samudayo maggo, nirodho dukkhasaṅkhayo.</p>

<p rend="hangnum" n="493"><hi rend="paranum">493</hi><hi rend="dot">.</hi></p>

<p rend="gatha1"> ‘‘Yasmiṃ <pb ed="V" n="0.0231" /> nivattate <note>yasmiṃ na nibbattate (ka.)</note> dukkhaṃ, saṃsārasmiṃ anantakaṃ;</p>

<p rend="gatha2">Bhedā <pb ed="T" n="0.0341" /> imassa kāyassa, jīvitassa ca saṅkhayā;</p>

<p rend="gathalast">Añño punabbhavo natthi, suvimuttomhi sabbadhī’’ti.</p>

<p rend="centre">… Sarabhaṅgo thero….</p>

<p rend="centre">Sattakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Sundarasamuddo thero, thero lakuṇḍabhaddiyo;</p>

<p rend="gatha2">Bhaddo thero ca sopāko, sarabhaṅgo mahāisi;</p>

<p rend="gathalast">Sattake pañcakā therā, gāthāyo pañcatiṃsatīti.</p>

<p rend="chapter">8. Aṭṭhakanipāto</p>

<p rend="title">1. Mahākaccāyanattheragāthā</p>

<p rend="hangnum" n="494"><hi rend="paranum">494</hi><hi rend="dot">.</hi></p>

<p rend="gatha1"> ‘‘Kammaṃ <pb ed="M" n="0.0295" /><pb ed="V" n="0.0232" /><pb ed="P" n="0.0052" /> bahukaṃ na kāraye, parivajjeyya janaṃ na uyyame;</p>

<p rend="gathalast">So ussukko rasānugiddho, atthaṃ riñcati yo sukhādhivāho.</p>

<p rend="hangnum" n="495"><hi rend="paranum">495</hi><hi rend="dot">.</hi></p>

<p rend="gatha1"> ‘‘Paṅkoti hi naṃ avedayuṃ, yāyaṃ vandanapūjanā kulesu;</p>

<p rend="gathalast">Sukhumaṃ sallaṃ durubbahaṃ, sakkāro kāpurisena dujjaho.</p>

<p rend="hangnum" n="496"><hi rend="paranum">496</hi><hi rend="dot">.</hi></p>

<p rend="gatha1"> ‘‘Na parassupanidhāya, kammaṃ maccassa pāpakaṃ;</p>

<p rend="gathalast">Attanā taṃ na seveyya, kammabandhūhi mātiyā.</p>

<p rend="hangnum" n="497"><hi rend="paranum">497</hi><hi rend="dot">.</hi></p>

<p rend="gatha1"> ‘‘Na pare vacanā coro, na pare vacanā muni;</p>

<p rend="gathalast">Attā ca naṃ yathāvedi <note>yathā vetti (sī.)</note>, devāpi naṃ tathā vidū.</p>

<p rend="hangnum" n="498"><hi rend="paranum">498</hi><hi rend="dot">.</hi></p>

<p rend="gatha1"> ‘‘Pare ca na vijānanti, mayamettha yamāmase;</p>

<p rend="gathalast">Ye <pb ed="T" n="0.0342" /> ca tattha vijānanti, tato sammanti medhagā.</p>

<p rend="hangnum" n="499"><hi rend="paranum">499</hi><hi rend="dot">.</hi></p>

<p rend="gatha1"> ‘‘Jīvate vāpi sappañño, api vittaparikkhayo;</p>

<p rend="gathalast">Paññāya ca alābhena <note>abhāvena (sī. aṭṭha.)</note>, vittavāpi na jīvati.</p>

<p rend="hangnum" n="500"><hi rend="paranum">500</hi><hi rend="dot">.</hi></p>

<p rend="gatha1"> ‘‘Sabbaṃ suṇāti sotena, sabbaṃ passati cakkhunā;</p>

<p rend="gathalast">Na ca diṭṭhaṃ sutaṃ dhīro, sabbaṃ ujjhitumarahati.</p>

<p rend="hangnum" n="501"><hi rend="paranum">501</hi><hi rend="dot">.</hi></p>

<p rend="gatha1"> ‘‘Cakkhumāssa yathā andho, sotavā badhiro yathā;</p>

<p rend="gatha2">Paññavāssa yathā mūgo, balavā dubbaloriva;</p>

<p rend="gathalast">Atha atthe samuppanne, sayetha <note>passetha (ka.)</note> matasāyika’’nti.</p>

<p rend="centre">… Mahākaccāyano thero….</p>

<p rend="title">2. Sirimittattheragāthā</p>

<p rend="hangnum" n="502"><hi rend="paranum">502</hi><hi rend="dot">.</hi></p>

<p rend="gatha1"> ‘‘Akkodhanonupanāhī, amāyo rittapesuṇo;</p>

<p rend="gathalast">Sa ve tādisako bhikkhu, evaṃ pecca na socati.</p>

<p rend="hangnum" n="503"><hi rend="paranum">503</hi><hi rend="dot">.</hi></p>

<p rend="gatha1"> ‘‘Akkodhanonupanāhī, amāyo rittapesuṇo;</p>

<p rend="gathalast">Guttadvāro sadā bhikkhu, evaṃ pecca na socati.</p>

<p rend="hangnum" n="504"><hi rend="paranum">504</hi><hi rend="dot">.</hi></p>

<p rend="gatha1"> ‘‘Akkodhanonupanāhī <pb ed="M" n="0.0296" /><pb ed="V" n="0.0233" />, amāyo rittapesuṇo;</p>

<p rend="gathalast">Kalyāṇasīlo so <note>yo (syā.)</note> bhikkhu, evaṃ pecca na socati.</p>

<p rend="hangnum" n="505"><hi rend="paranum">505</hi><hi rend="dot">.</hi></p>

<p rend="gatha1"> ‘‘Akkodhanonupanāhī, amāyo rittapesuṇo;</p>

<p rend="gathalast">Kalyāṇamitto so bhikkhu, evaṃ pecca na socati.</p>

<p rend="hangnum" n="506"><hi rend="paranum">506</hi><hi rend="dot">.</hi></p>

<p rend="gatha1"> ‘‘Akkodhanonupanāhī <pb ed="P" n="0.0053" />, amāyo rittapesuṇo;</p>

<p rend="gathalast">Kalyāṇapañño so bhikkhu, evaṃ pecca na socati.</p>

<p rend="hangnum" n="507"><hi rend="paranum">507</hi><hi rend="dot">.</hi></p>

<p rend="gatha1"> ‘‘Yassa saddhā tathāgate, acalā suppatiṭṭhitā;</p>

<p rend="gathalast">Sīlañca <pb ed="T" n="0.0343" /> yassa kalyāṇaṃ, ariyakantaṃ pasaṃsitaṃ.</p>

<p rend="hangnum" n="508"><hi rend="paranum">508</hi><hi rend="dot">.</hi></p>

<p rend="gatha1"> ‘‘Saṅghe pasādo yassatthi, ujubhūtañca dassanaṃ;</p>

<p rend="gathalast">‘Adaliddo’ti taṃ āhu, amoghaṃ tassa jīvitaṃ.</p>

<p rend="hangnum" n="509"><hi rend="paranum">509</hi><hi rend="dot">.</hi></p>

<p rend="gatha1"> ‘‘Tasmā saddhañca sīlañca, pasādaṃ dhammadassanaṃ;</p>

<p rend="gathalast">Anuyuñjetha medhāvī, saraṃ buddhāna sāsana’’nti.</p>

<p rend="centre">… Sirimitto thero….</p>

<p rend="title">3. Mahāpanthakattheragāthā</p>

<p rend="hangnum" n="510"><hi rend="paranum">510</hi><hi rend="dot">.</hi></p>

<p rend="gatha1"> ‘‘Yadā paṭhamamaddakkhiṃ, satthāramakutobhayaṃ;</p>

<p rend="gathalast">Tato me ahu saṃvego, passitvā purisuttamaṃ.</p>

<p rend="hangnum" n="511"><hi rend="paranum">511</hi><hi rend="dot">.</hi></p>

<p rend="gatha1"> ‘‘Siriṃ hatthehi pādehi, yo paṇāmeyya āgataṃ;</p>

<p rend="gathalast">Etādisaṃ so satthāraṃ, ārādhetvā virādhaye.</p>

<p rend="hangnum" n="512"><hi rend="paranum">512</hi><hi rend="dot">.</hi></p>

<p rend="gatha1"> ‘‘Tadāhaṃ puttadārañca, dhanadhaññañca chaḍḍayiṃ;</p>

<p rend="gathalast">Kesamassūni chedetvā, pabbajiṃ anagāriyaṃ.</p>

<p rend="hangnum" n="513"><hi rend="paranum">513</hi><hi rend="dot">.</hi></p>

<p rend="gatha1"> ‘‘Sikkhāsājīvasampanno, indriyesu susaṃvuto;</p>

<p rend="gatha2">Namassamāno sambuddhaṃ, vihāsiṃ aparājito.</p>

<p rend="hangnum" n="514"><hi rend="paranum">514</hi><hi rend="dot">.</hi></p>

<p rend="gatha1"> ‘‘Tato me paṇidhī āsi, cetaso abhipatthito;</p>

<p rend="gatha2">Na nisīde muhuttampi, taṇhāsalle anūhate.</p>

<p rend="hangnum" n="515"><hi rend="paranum">515</hi><hi rend="dot">.</hi></p>

<p rend="gatha1"> ‘‘Tassa mevaṃ viharato, passa vīriyaparakkamaṃ;</p>

<p rend="gatha2">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="516"><hi rend="paranum">516</hi><hi rend="dot">.</hi></p>

<p rend="gatha1"> ‘‘Pubbenivāsaṃ <pb ed="M" n="0.0297" /> jānāmi, dibbacakkhu visodhitaṃ;</p>

<p rend="gathalast">Arahā dakkhiṇeyyomhi, vippamutto nirūpadhi.</p>

<p rend="hangnum" n="517"><hi rend="paranum">517</hi><hi rend="dot">.</hi></p>

<p rend="gatha1"> ‘‘Tato <pb ed="T" n="0.0344" /><pb ed="V" n="0.0234" /> ratyā vivasāne <note>vivasane (sī. syā.)</note>, sūriyassuggamanaṃ pati;</p>

<p rend="gathalast">Sabbaṃ taṇhaṃ visosetvā, pallaṅkena upāvisi’’nti.</p>

<p rend="centre">… Mahāpanthako thero….</p>

<p rend="centre">Aṭṭhakanipāto niṭṭhito.</p>

<p rend="bodytext">Tatruddānaṃ –</p>

<p rend="gathalast">Mahākaccāyano thero, sirimitto mahāpanthako;</p>

<p rend="gathalast">Ete aṭṭhanipātamhi, gāthāyo catuvīsatīti.</p>

<p rend="chapter">9. Navakanipāto</p>

<p rend="title">1. Bhūtattheragāthā</p>

<p rend="hangnum" n="518"><hi rend="paranum">518</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="0.0298" /><pb ed="V" n="0.0235" /><pb ed="P" n="0.0054" /> dukkhaṃ jarāmaraṇanti paṇḍito, aviddasū yattha sitā puthujjanā;</p>

<p rend="gathalast">Dukkhaṃ pariññāya satova jhāyati, tato ratiṃ paramataraṃ na vindati.</p>

<p rend="hangnum" n="519"><hi rend="paranum">519</hi><hi rend="dot">.</hi></p>

<p rend="gatha1"> ‘‘Yadā dukkhassāvahaniṃ visattikaṃ, papañcasaṅghātadukhādhivāhiniṃ;</p>

<p rend="gathalast">Taṇhaṃ pahantvāna satova jhāyati, tato ratiṃ paramataraṃ na vindati.</p>

<p rend="hangnum" n="520"><hi rend="paranum">520</hi><hi rend="dot">.</hi></p>

<p rend="gatha1"> ‘‘Yadā sivaṃ dvecaturaṅgagāminaṃ, magguttamaṃ <pb ed="T" n="0.0345" /> sabbakilesasodhanaṃ;</p>

<p rend="gathalast">Paññāya passitva satova jhāyati, tato ratiṃ paramataraṃ na vindati.</p>

<p rend="hangnum" n="521"><hi rend="paranum">521</hi><hi rend="dot">.</hi></p>

<p rend="gatha1"> ‘‘Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;</p>

<p rend="gathalast">Bhāveti saññojanabandhanacchidaṃ, tato ratiṃ paramataraṃ na vindati.</p>

<p rend="hangnum" n="522"><hi rend="paranum">522</hi><hi rend="dot">.</hi></p>

<p rend="gatha1"> ‘‘Yadā nabhe gajjati meghadundubhi, dhārākulā vihagapathe samantato;</p>

<p rend="gathalast">Bhikkhū ca pabbhāragatova jhāyati, tato ratiṃ paramataraṃ na vindati.</p>

<p rend="hangnum" n="523"><hi rend="paranum">523</hi><hi rend="dot">.</hi></p>

<p rend="gatha1"> ‘‘Yadā nadīnaṃ kusumākulānaṃ, vicitta-vāneyya-vaṭaṃsakānaṃ;</p>

<p rend="gathalast">Tīre nisinno sumanova jhāyati, tato ratiṃ paramataraṃ na vindati.</p>

<p rend="hangnum" n="524"><hi rend="paranum">524</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="0.0299" /> nisīthe rahitamhi kānane, deve gaḷantamhi nadanti dāṭhino;</p>

<p rend="gathalast">Bhikkhū ca pabbhāragatova jhāyati, tato ratiṃ paramataraṃ na vindati.</p>

<p rend="hangnum" n="525"><hi rend="paranum">525</hi><hi rend="dot">.</hi></p>

<p rend="gatha1"> ‘‘Yadā <pb ed="T" n="0.0346" /> vitakke uparundhiyattano, nagantare nagavivaraṃ samassito;</p>

<p rend="gathalast">Vītaddaro vītakhilova jhāyati, tato ratiṃ paramataraṃ na vindati.</p>

<p rend="hangnum" n="526"><hi rend="paranum">526</hi><hi rend="dot">.</hi></p>

<p rend="gatha1"> ‘‘Yadā <pb ed="P" n="0.0055" /> sukhī malakhilasokanāsano, niraggaḷo nibbanatho visallo;</p>

<p rend="gathalast">Sabbāsave byantikatova jhāyati, tato ratiṃ paramataraṃ na vindatī’’ti.</p>

<p rend="centre">… Bhūto thero….</p>

<p rend="centre">Navakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Bhūto tathaddaso thero, eko khaggavisāṇavā;</p>

<p rend="gathalast">Navakamhi nipātamhi, gāthāyopi imā navāti.</p>

<p rend="chapter">10. Dasakanipāto</p>

<p rend="title">1. Kāḷudāyittheragāthā</p>

<p rend="hangnum" n="527"><hi rend="paranum">527</hi><hi rend="dot">.</hi></p>

<p rend="gatha1"> ‘‘Aṅgārino <pb ed="M" n="0.0300" /><pb ed="V" n="0.0236" /><pb ed="P" n="0.0056" /> dāni dumā bhadante, phalesino chadanaṃ vippahāya;</p>

<p rend="gathalast">Te accimantova pabhāsayanti, samayo mahāvīra bhāgī rasānaṃ.</p>

<p rend="hangnum" n="528"><hi rend="paranum">528</hi><hi rend="dot">.</hi></p>

<p rend="gatha1"> ‘‘Dumāni <pb ed="T" n="0.0347" /> phullāni manoramāni, samantato sabbadisā pavanti;</p>

<p rend="gathalast">Pattaṃ pahāya phalamāsasānā <note>phalamāsamāno (ka.)</note>, kālo ito pakkamanāya vīra.</p>

<p rend="hangnum" n="529"><hi rend="paranum">529</hi><hi rend="dot">.</hi></p>

<p rend="gatha1"> ‘‘Nevātisītaṃ na panātiuṇhaṃ, sukhā utu addhaniyā bhadante;</p>

<p rend="gathalast">Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.</p>

<p rend="hangnum" n="530"><hi rend="paranum">530</hi><hi rend="dot">.</hi></p>

<p rend="gatha1"> ‘‘Āsāya kasate khettaṃ, bījaṃ āsāya vappati;</p>

<p rend="gatha2">Āsāya vāṇijā yanti, samuddaṃ dhanahārakā;</p>

<p rend="gathalast">Yāya āsāya tiṭṭhāmi, sā me āsā samijjhatu.</p>

<p rend="hangnum" n="531"><hi rend="paranum">531</hi><hi rend="dot">.</hi></p>

<p rend="gatha1"><note>saṃ. ni. 1.198</note> ‘‘Punappunaṃ ceva vapanti bījaṃ, punappunaṃ vassati devarājā;</p>

<p rend="gathalast">Punappunaṃ khettaṃ kasanti kassakā, punappunaṃ dhaññamupeti raṭṭhaṃ.</p>

<p rend="hangnum" n="532"><hi rend="paranum">532</hi><hi rend="dot">.</hi></p>

<p rend="gatha1"><note>saṃ. ni. 1.198</note> ‘‘Punappunaṃ yācanakā caranti, punappunaṃ dānapatī dadanti;</p>

<p rend="gathalast">Punappunaṃ dānapatī daditvā, punappunaṃ saggamupenti ṭhānaṃ.</p>

<p rend="hangnum" n="533"><hi rend="paranum">533</hi><hi rend="dot">.</hi></p>

<p rend="gatha1"> ‘‘Vīro <pb ed="T" n="0.0348" /><pb ed="P" n="0.0057" /> have sattayugaṃ puneti, yasmiṃ kule jāyati bhūripañño;</p>

<p rend="gathalast">Maññāmahaṃ sakkati devadevo, tayā hi jāto <note>tayābhijāto (sī.)</note> muni saccanāmo.</p>

<p rend="hangnum" n="534"><hi rend="paranum">534</hi><hi rend="dot">.</hi></p>

<p rend="gatha1"> ‘‘Suddhodano <pb ed="M" n="0.0301" /> nāma pitā mahesino, buddhassa mātā pana māyanāmā;</p>

<p rend="gathalast">Yā bodhisattaṃ parihariya kucchinā, kāyassa bhedā tidivamhi modati.</p>

<p rend="hangnum" n="535"><hi rend="paranum">535</hi><hi rend="dot">.</hi></p>

<p rend="gatha1"> ‘‘Sā gotamī kālakatā ito cutā, dibbehi kāmehi samaṅgibhūtā;</p>

<p rend="gathalast">Sā modati kāmaguṇehi pañcahi, parivāritā devagaṇehi tehi.</p>

<p rend="hangnum" n="536"><hi rend="paranum">536</hi><hi rend="dot">.</hi></p>

<p rend="gatha1"> ‘‘Buddhassa puttomhi asayhasāhino, aṅgīrasassappaṭimassa tādino;</p>

<p rend="gathalast">Pitupitā mayhaṃ tuvaṃsi sakka, dhammena me gotama ayyakosī’’ti.</p>

<p rend="centre">… Kāḷudāyī thero….</p>

<p rend="title">2. Ekavihāriyattheragāthā</p>

<p rend="hangnum" n="537"><hi rend="paranum">537</hi><hi rend="dot">.</hi></p>

<p rend="gatha1"> ‘‘Purato <pb ed="V" n="0.0237" /> pacchato vāpi, aparo ce na vijjati;</p>

<p rend="gathalast">Atīva phāsu bhavati, ekassa vasato vane.</p>

<p rend="hangnum" n="538"><hi rend="paranum">538</hi><hi rend="dot">.</hi></p>

<p rend="gatha1"> ‘‘Handa <pb ed="T" n="0.0349" /> eko gamissāmi, araññaṃ buddhavaṇṇitaṃ;</p>

<p rend="gathalast">Phāsu <note>phāsuṃ (syā. pī.)</note> ekavihārissa, pahitattassa bhikkhuno.</p>

<p rend="hangnum" n="539"><hi rend="paranum">539</hi><hi rend="dot">.</hi></p>

<p rend="gatha1"> ‘‘Yogī-pītikaraṃ rammaṃ, mattakuñjarasevitaṃ;</p>

<p rend="gathalast">Eko attavasī khippaṃ, pavisissāmi kānanaṃ.</p>

<p rend="hangnum" n="540"><hi rend="paranum">540</hi><hi rend="dot">.</hi></p>

<p rend="gatha1"> ‘‘Supupphite sītavane, sītale girikandare;</p>

<p rend="gathalast">Gattāni parisiñcitvā, caṅkamissāmi ekako.</p>

<p rend="hangnum" n="541"><hi rend="paranum">541</hi><hi rend="dot">.</hi></p>

<p rend="gatha1"> ‘‘Ekākiyo adutiyo, ramaṇīye mahāvane;</p>

<p rend="gathalast">Kadāhaṃ viharissāmi, katakicco anāsavo.</p>

<p rend="hangnum" n="542"><hi rend="paranum">542</hi><hi rend="dot">.</hi></p>

<p rend="gatha1"> ‘‘Evaṃ me kattukāmassa, adhippāyo samijjhatu;</p>

<p rend="gathalast">Sādhiyissāmahaṃyeva, nāñño aññassa kārako.</p>

<p rend="hangnum" n="543"><hi rend="paranum">543</hi><hi rend="dot">.</hi></p>

<p rend="gatha1"> ‘‘Esa <pb ed="M" n="0.0302" /> bandhāmi sannāhaṃ, pavisissāmi kānanaṃ;</p>

<p rend="gathalast">Na tato nikkhamissāmi, appatto āsavakkhayaṃ.</p>

<p rend="hangnum" n="544"><hi rend="paranum">544</hi><hi rend="dot">.</hi></p>

<p rend="gatha1"> ‘‘Mālute upavāyante, sīte surabhigandhike <note>gandhake (syā. pī. ka.)</note>;</p>

<p rend="gathalast">Avijjaṃ dālayissāmi, nisinno nagamuddhani.</p>

<p rend="hangnum" n="545"><hi rend="paranum">545</hi><hi rend="dot">.</hi></p>

<p rend="gatha1"> ‘‘Vane kusumasañchanne, pabbhāre nūna sītale;</p>

<p rend="gathalast">Vimuttisukhena sukhito, ramissāmi giribbaje.</p>

<p rend="hangnum" n="546"><hi rend="paranum">546</hi><hi rend="dot">.</hi></p>

<p rend="gatha1"> ‘‘Sohaṃ <pb ed="P" n="0.0058" /> paripuṇṇasaṅkappo, cando pannaraso yathā;</p>

<p rend="gathalast">Sabbāsavaparikkhīṇo, natthi dāni punabbhavo’’ti.</p>

<p rend="centre">… Ekavihāriyo thero….</p>

<p rend="title">3. Mahākappinattheragāthā</p>

<p rend="hangnum" n="547"><hi rend="paranum">547</hi><hi rend="dot">.</hi></p>

<p rend="gatha1"> ‘‘Anāgataṃ <pb ed="T" n="0.0350" /> yo paṭikacca <note>paṭigacca (sī.)</note> passati, hitañca atthaṃ ahitañca taṃ dvayaṃ;</p>

<p rend="gathalast">Viddesino tassa hitesino vā, randhaṃ na passanti samekkhamānā.</p>

<p rend="hangnum" n="548"><hi rend="paranum">548</hi><hi rend="dot">.</hi></p>

<p rend="gatha1"><note>paṭi. ma. 1.160 paṭisambhidāmagge</note> ‘‘Ānāpānasatī yassa, paripuṇṇā subhāvitā;</p>

<p rend="gatha2">Anupubbaṃ paricitā, yathā buddhena desitā;</p>

<p rend="gathalast">Somaṃ lokaṃ pabhāseti, abbhā muttova candimā.</p>

<p rend="hangnum" n="549"><hi rend="paranum">549</hi><hi rend="dot">.</hi></p>

<p rend="gatha1"> ‘‘Odātaṃ <pb ed="V" n="0.0238" /> vata me cittaṃ, appamāṇaṃ subhāvitaṃ;</p>

<p rend="gathalast">Nibbiddhaṃ paggahītañca, sabbā obhāsate disā.</p>

<p rend="hangnum" n="550"><hi rend="paranum">550</hi><hi rend="dot">.</hi></p>

<p rend="gatha1"> ‘‘Jīvate vāpi sappañño, api vittaparikkhayo;</p>

<p rend="gathalast">Paññāya ca alābhena, vittavāpi na jīvati.</p>

<p rend="hangnum" n="551"><hi rend="paranum">551</hi><hi rend="dot">.</hi></p>

<p rend="gatha1"> ‘‘Paññā sutavinicchinī, paññā kittisilokavaddhanī;</p>

<p rend="gathalast">Paññāsahito naro idha, api dukkhesu sukhāni vindati.</p>

<p rend="hangnum" n="552"><hi rend="paranum">552</hi><hi rend="dot">.</hi></p>

<p rend="gatha1"> ‘‘Nāyaṃ ajjatano dhammo, nacchero napi abbhuto;</p>

<p rend="gathalast">Yattha jāyetha mīyetha, tattha kiṃ viya abbhutaṃ.</p>

<p rend="hangnum" n="553"><hi rend="paranum">553</hi><hi rend="dot">.</hi></p>

<p rend="gatha1"> ‘‘Anantaraṃ hi jātassa, jīvitā maraṇaṃ dhuvaṃ;</p>

<p rend="gathalast">Jātā jātā marantīdha, evaṃdhammā hi pāṇino.</p>

<p rend="hangnum" n="554"><hi rend="paranum">554</hi><hi rend="dot">.</hi></p>

<p rend="gatha1"> ‘‘Na <pb ed="M" n="0.0303" /> hetadatthāya matassa hoti, yaṃ jīvitatthaṃ paraporisānaṃ;</p>

<p rend="gathalast">Matamhi ruṇṇaṃ na yaso na lokyaṃ, na <pb ed="T" n="0.0351" /> vaṇṇitaṃ samaṇabrāhmaṇehi.</p>

<p rend="hangnum" n="555"><hi rend="paranum">555</hi><hi rend="dot">.</hi></p>

<p rend="gatha1"> ‘‘Cakkhuṃ sarīraṃ upahanti tena <note>upahanti ruṇṇaṃ (sī.), upahanti roṇṇaṃ (syā. pī.)</note>, nihīyati vaṇṇabalaṃ matī ca;</p>

<p rend="gathalast">Ānandino tassa disā bhavanti, hitesino nāssa sukhī bhavanti.</p>

<p rend="hangnum" n="556"><hi rend="paranum">556</hi><hi rend="dot">.</hi></p>

<p rend="gatha1"> ‘‘Tasmā hi iccheyya kule vasante, medhāvino ceva bahussute ca;</p>

<p rend="gathalast">Yesaṃ <pb ed="P" n="0.0059" /> hi paññāvibhavena kiccaṃ, taranti nāvāya nadiṃva puṇṇa’’nti.</p>

<p rend="centre">… Mahākappino thero….</p>

<p rend="title">4. Cūḷapanthakattheragāthā</p>

<p rend="hangnum" n="557"><hi rend="paranum">557</hi><hi rend="dot">.</hi></p>

<p rend="gatha1"> ‘‘Dandhā mayhaṃ gatī āsi, paribhūto pure ahaṃ;</p>

<p rend="gathalast">Bhātā ca maṃ paṇāmesi, ‘gaccha dāni tuvaṃ gharaṃ’.</p>

<p rend="hangnum" n="558"><hi rend="paranum">558</hi><hi rend="dot">.</hi></p>

<p rend="gatha1"> ‘‘Sohaṃ paṇāmito santo <note>bhātā (aṭṭha.)</note>, saṅghārāmassa koṭṭhake;</p>

<p rend="gathalast">Dummano tattha aṭṭhāsiṃ, sāsanasmiṃ apekkhavā.</p>

<p rend="hangnum" n="559"><hi rend="paranum">559</hi><hi rend="dot">.</hi></p>

<p rend="gatha1"> ‘‘Bhagavā tattha āgacchi <note>āgañchi (sī. pī.)</note>, sīsaṃ mayhaṃ parāmasi;</p>

<p rend="gathalast">Bāhāya maṃ gahetvāna, saṅghārāmaṃ pavesayi.</p>

<p rend="hangnum" n="560"><hi rend="paranum">560</hi><hi rend="dot">.</hi></p>

<p rend="gatha1"> ‘‘Anukampāya me satthā, pādāsi pādapuñchaniṃ;</p>

<p rend="gathalast">‘Etaṃ suddhaṃ adhiṭṭhehi, ekamantaṃ svadhiṭṭhitaṃ’.</p>

<p rend="hangnum" n="561"><hi rend="paranum">561</hi><hi rend="dot">.</hi></p>

<p rend="gatha1"> ‘‘Tassāhaṃ vacanaṃ sutvā, vihāsiṃ sāsane rato;</p>

<p rend="gathalast">Samādhiṃ <pb ed="T" n="0.0352" /> paṭipādesiṃ, uttamatthassa pattiyā.</p>

<p rend="hangnum" n="562"><hi rend="paranum">562</hi><hi rend="dot">.</hi></p>

<p rend="gatha1"> ‘‘Pubbenivāsaṃ <pb ed="V" n="0.0239" /> jānāmi, dibbacakkhu visodhitaṃ;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="563"><hi rend="paranum">563</hi><hi rend="dot">.</hi></p>

<p rend="gatha1"> ‘‘Sahassakkhattumattānaṃ <pb ed="M" n="0.0304" />, nimminitvāna panthako;</p>

<p rend="gathalast">Nisīdambavane ramme, yāva kālappavedanā.</p>

<p rend="hangnum" n="564"><hi rend="paranum">564</hi><hi rend="dot">.</hi></p>

<p rend="gatha1"> ‘‘Tato me satthā pāhesi, dūtaṃ kālappavedakaṃ;</p>

<p rend="gathalast">Paveditamhi kālamhi, vehāsādupasaṅkamiṃ <note>vehāsānupasaṅkamiṃ (syā. ka.)</note>.</p>

<p rend="hangnum" n="565"><hi rend="paranum">565</hi><hi rend="dot">.</hi></p>

<p rend="gatha1"> ‘‘Vanditvā satthuno pāde, ekamantaṃ nisīdahaṃ;</p>

<p rend="gathalast">Nisinnaṃ maṃ viditvāna, atha satthā paṭiggahi.</p>

<p rend="hangnum" n="566"><hi rend="paranum">566</hi><hi rend="dot">.</hi></p>

<p rend="gatha1"> ‘‘Āyāgo sabbalokassa, āhutīnaṃ paṭiggaho;</p>

<p rend="gathalast">Puññakkhettaṃ manussānaṃ, paṭigaṇhittha dakkhiṇa’’nti.</p>

<p rend="centre">… Cūḷapanthako thero….</p>

<p rend="title">5. Kappattheragāthā</p>

<p rend="hangnum" n="567"><hi rend="paranum">567</hi><hi rend="dot">.</hi></p>

<p rend="gatha1"> ‘‘Nānākulamalasampuṇṇo, mahāukkārasambhavo;</p>

<p rend="gathalast">Candanikaṃva paripakkaṃ, mahāgaṇḍo mahāvaṇo.</p>

<p rend="hangnum" n="568"><hi rend="paranum">568</hi><hi rend="dot">.</hi></p>

<p rend="gatha1"> ‘‘Pubbaruhirasampuṇṇo, gūthakūpena gāḷhito <note>gūthakūpe nigāḷhito (syā. pī. ka.)</note>;</p>

<p rend="gathalast">Āpopaggharaṇo kāyo, sadā sandati pūtikaṃ.</p>

<p rend="hangnum" n="569"><hi rend="paranum">569</hi><hi rend="dot">.</hi></p>

<p rend="gatha1"> ‘‘Saṭṭhikaṇḍarasambandho <pb ed="P" n="0.0060" />, maṃsalepanalepito;</p>

<p rend="gathalast">Cammakañcukasannaddho, pūtikāyo niratthako.</p>

<p rend="hangnum" n="570"><hi rend="paranum">570</hi><hi rend="dot">.</hi></p>

<p rend="gatha1"> ‘‘Aṭṭhisaṅghātaghaṭito, nhārusuttanibandhano;</p>

<p rend="gathalast">Nekesaṃ saṃgatībhāvā, kappeti iriyāpathaṃ.</p>

<p rend="hangnum" n="571"><hi rend="paranum">571</hi><hi rend="dot">.</hi></p>

<p rend="gatha1"> ‘‘Dhuvappayāto <pb ed="T" n="0.0353" /> maraṇāya, maccurājassa santike;</p>

<p rend="gathalast">Idheva chaḍḍayitvāna, yenakāmaṅgamo naro.</p>

<p rend="hangnum" n="572"><hi rend="paranum">572</hi><hi rend="dot">.</hi></p>

<p rend="gatha1"> ‘‘Avijjāya nivuto kāyo, catuganthena ganthito;</p>

<p rend="gathalast">Oghasaṃsīdano kāyo, anusayajālamotthato.</p>

<p rend="hangnum" n="573"><hi rend="paranum">573</hi><hi rend="dot">.</hi></p>

<p rend="gatha1"> ‘‘Pañcanīvaraṇe yutto, vitakkena samappito;</p>

<p rend="gathalast">Taṇhāmūlenānugato, mohacchādanachādito.</p>

<p rend="hangnum" n="574"><hi rend="paranum">574</hi><hi rend="dot">.</hi></p>

<p rend="gatha1"> ‘‘Evāyaṃ vattate kāyo, kammayantena yantito;</p>

<p rend="gathalast">Sampatti ca vipatyantā, nānābhāvo vipajjati.</p>

<p rend="hangnum" n="575"><hi rend="paranum">575</hi><hi rend="dot">.</hi></p>

<p rend="gatha1"> ‘‘Yemaṃ <pb ed="M" n="0.0305" /><pb ed="V" n="0.0240" /> kāyaṃ mamāyanti, andhabālā puthujjanā;</p>

<p rend="gathalast">Vaḍḍhenti kaṭasiṃ ghoraṃ, ādiyanti punabbhavaṃ.</p>

<p rend="hangnum" n="576"><hi rend="paranum">576</hi><hi rend="dot">.</hi></p>

<p rend="gatha1"> ‘‘Yemaṃ kāyaṃ vivajjenti, gūthalittaṃva pannagaṃ;</p>

<p rend="gathalast">Bhavamūlaṃ vamitvāna, parinibbissantināsavā’’ti <note>parinibbantunāsavā (sī.)</note>.</p>

<p rend="centre">… Kappo thero….</p>

<p rend="title">6. Vaṅgantaputtaupasenattheragāthā</p>

<p rend="hangnum" n="577"><hi rend="paranum">577</hi><hi rend="dot">.</hi></p>

<p rend="gatha1"> ‘‘Vivittaṃ appanigghosaṃ, vāḷamiganisevitaṃ;</p>

<p rend="gathalast">Seve senāsanaṃ bhikkhu, paṭisallānakāraṇā.</p>

<p rend="hangnum" n="578"><hi rend="paranum">578</hi><hi rend="dot">.</hi></p>

<p rend="gatha1"> ‘‘Saṅkārapuñjā āhatvā <note>āhitvā (ka.)</note>, susānā rathiyāhi ca;</p>

<p rend="gathalast">Tato saṅghāṭikaṃ katvā, lūkhaṃ dhāreyya cīvaraṃ.</p>

<p rend="hangnum" n="579"><hi rend="paranum">579</hi><hi rend="dot">.</hi></p>

<p rend="gatha1"> ‘‘Nīcaṃ manaṃ karitvāna, sapadānaṃ kulā kulaṃ;</p>

<p rend="gathalast">Piṇḍikāya care bhikkhu, guttadvāro susaṃvuto.</p>

<p rend="hangnum" n="580"><hi rend="paranum">580</hi><hi rend="dot">.</hi></p>

<p rend="gatha1"> ‘‘Lūkhenapi vā <note>lūkhenapi ca (bahūsu)</note> santusse, nāññaṃ patthe rasaṃ bahuṃ;</p>

<p rend="gathalast">Rasesu <pb ed="T" n="0.0354" /> anugiddhassa, jhāne na ramatī mano.</p>

<p rend="hangnum" n="581"><hi rend="paranum">581</hi><hi rend="dot">.</hi></p>

<p rend="gatha1"> ‘‘Appiccho ceva santuṭṭho, pavivitto vase muni;</p>

<p rend="gathalast">Asaṃsaṭṭho gahaṭṭhehi, anāgārehi cūbhayaṃ.</p>

<p rend="hangnum" n="582"><hi rend="paranum">582</hi><hi rend="dot">.</hi></p>

<p rend="gatha1"> ‘‘Yathā jaḷo va mūgo va, attānaṃ dassaye tathā;</p>

<p rend="gathalast">Nātivelaṃ sambhāseyya, saṅghamajjhamhi paṇḍito.</p>

<p rend="hangnum" n="583"><hi rend="paranum">583</hi><hi rend="dot">.</hi></p>

<p rend="gatha1"> ‘‘Na so upavade kañci, upaghātaṃ vivajjaye;</p>

<p rend="gathalast">Saṃvuto pātimokkhasmiṃ, mattaññū cassa bhojane.</p>

<p rend="hangnum" n="584"><hi rend="paranum">584</hi><hi rend="dot">.</hi></p>

<p rend="gatha1"> ‘‘Suggahītanimittassa, cittassuppādakovido;</p>

<p rend="gathalast">Samaṃ anuyuñjeyya, kālena ca vipassanaṃ.</p>

<p rend="hangnum" n="585"><hi rend="paranum">585</hi><hi rend="dot">.</hi></p>

<p rend="gatha1"> ‘‘Vīriyasātaccasampanno <pb ed="P" n="0.0061" />, yuttayogo sadā siyā;</p>

<p rend="gathalast">Na ca appatvā dukkhantaṃ, vissāsaṃ eyya paṇḍito.</p>

<p rend="hangnum" n="586"><hi rend="paranum">586</hi><hi rend="dot">.</hi></p>

<p rend="gatha1"> ‘‘Evaṃ viharamānassa, suddhikāmassa bhikkhuno;</p>

<p rend="gathalast">Khīyanti āsavā sabbe, nibbutiñcādhigacchatī’’ti.</p>

<p rend="centre">… Upaseno vaṅgantaputto thero….</p>

<p rend="title">7. (Apara)-gotamattheragāthā</p>

<p rend="hangnum" n="587"><hi rend="paranum">587</hi><hi rend="dot">.</hi></p>

<p rend="gatha1"> ‘‘Vijāneyya <pb ed="M" n="0.0306" /><pb ed="V" n="0.0241" /> sakaṃ atthaṃ, avalokeyyātha pāvacanaṃ;</p>

<p rend="gathalast">Yañcettha assa patirūpaṃ, sāmaññaṃ ajjhupagatassa.</p>

<p rend="hangnum" n="588"><hi rend="paranum">588</hi><hi rend="dot">.</hi></p>

<p rend="gatha1"> ‘‘Mittaṃ idha ca kalyāṇaṃ, sikkhā vipulaṃ samādānaṃ;</p>

<p rend="gathalast">Sussūsā ca garūnaṃ, etaṃ samaṇassa patirūpaṃ.</p>

<p rend="hangnum" n="589"><hi rend="paranum">589</hi><hi rend="dot">.</hi></p>

<p rend="gatha1"> ‘‘Buddhesu sagāravatā, dhamme apaciti yathābhūtaṃ;</p>

<p rend="gathalast">Saṅghe <pb ed="T" n="0.0355" /> ca cittikāro, etaṃ samaṇassa patirūpaṃ.</p>

<p rend="hangnum" n="590"><hi rend="paranum">590</hi><hi rend="dot">.</hi></p>

<p rend="gatha1"> ‘‘Ācāragocare yutto, ājīvo sodhito agārayho;</p>

<p rend="gathalast">Cittassa ca saṇṭhapanaṃ, etaṃ samaṇassa patirūpaṃ.</p>

<p rend="hangnum" n="591"><hi rend="paranum">591</hi><hi rend="dot">.</hi></p>

<p rend="gatha1"> ‘‘Cārittaṃ atha vārittaṃ, iriyāpathiyaṃ pasādaniyaṃ;</p>

<p rend="gathalast">Adhicitte ca āyogo, etaṃ samaṇassa patirūpaṃ.</p>

<p rend="hangnum" n="592"><hi rend="paranum">592</hi><hi rend="dot">.</hi></p>

<p rend="gatha1"> ‘‘Āraññakāni senāsanāni, pantāni appasaddāni;</p>

<p rend="gathalast">Bhajitabbāni muninā, etaṃ samaṇassa patirūpaṃ.</p>

<p rend="hangnum" n="593"><hi rend="paranum">593</hi><hi rend="dot">.</hi></p>

<p rend="gatha1"> ‘‘Sīlañca bāhusaccañca, dhammānaṃ pavicayo yathābhūtaṃ;</p>

<p rend="gathalast">Saccānaṃ abhisamayo, etaṃ samaṇassa patirūpaṃ.</p>

<p rend="hangnum" n="594"><hi rend="paranum">594</hi><hi rend="dot">.</hi></p>

<p rend="gatha1"> ‘‘Bhāveyya ca aniccanti, anattasaññaṃ asubhasaññañca;</p>

<p rend="gathalast">Lokamhi ca anabhiratiṃ, etaṃ samaṇassa patirūpaṃ.</p>

<p rend="hangnum" n="595"><hi rend="paranum">595</hi><hi rend="dot">.</hi></p>

<p rend="gatha1"> ‘‘Bhāveyya ca bojjhaṅge, iddhipādāni indriyāni balāni;</p>

<p rend="gathalast">Aṭṭhaṅgamaggamariyaṃ, etaṃ samaṇassa patirūpaṃ.</p>

<p rend="hangnum" n="596"><hi rend="paranum">596</hi><hi rend="dot">.</hi></p>

<p rend="gatha1"> ‘‘Taṇhaṃ pajaheyya muni, samūlake āsave padāleyya;</p>

<p rend="gathalast">Vihareyya vippamutto, etaṃ samaṇassa patirūpa’’nti.</p>

<p rend="centre">… Gotamo thero….</p>

<p rend="centre">Dasakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Kāḷudāyī ca so thero, ekavihārī ca kappino;</p>

<p rend="gatha2">Cūḷapanthako kappo ca, upaseno ca gotamo;</p>

<p rend="gathalast">Sattime dasake therā, gāthāyo cettha sattatīti.</p>

<p rend="chapter">11. Ekādasanipāto</p>

<p rend="title">1. Saṃkiccattheragāthā</p>

<p rend="hangnum" n="597"><hi rend="paranum">597</hi><hi rend="dot">.</hi></p>

<p rend="gatha1"> ‘‘Kiṃ <pb ed="T" n="0.0356" /><pb ed="M" n="0.0307" /><pb ed="V" n="0.0242" /><pb ed="P" n="0.0062" /> tavattho vane tāta, ujjuhānova pāvuse;</p>

<p rend="gathalast">Verambhā ramaṇīyā te, paviveko hi jhāyinaṃ.</p>

<p rend="hangnum" n="598"><hi rend="paranum">598</hi><hi rend="dot">.</hi></p>

<p rend="gatha1"> ‘‘Yathā abbhāni verambho, vāto nudati pāvuse;</p>

<p rend="gathalast">Saññā me abhikiranti, vivekapaṭisaññutā.</p>

<p rend="hangnum" n="599"><hi rend="paranum">599</hi><hi rend="dot">.</hi></p>

<p rend="gatha1"> ‘‘Apaṇḍaro aṇḍasambhavo, sīvathikāya niketacāriko;</p>

<p rend="gathalast">Uppādayateva me satiṃ, sandehasmiṃ virāganissitaṃ.</p>

<p rend="hangnum" n="600"><hi rend="paranum">600</hi><hi rend="dot">.</hi></p>

<p rend="gatha1"> ‘‘Yañca aññe na rakkhanti, yo ca aññe na rakkhati;</p>

<p rend="gathalast">Sa ve bhikkhu sukhaṃ seti, kāmesu anapekkhavā.</p>

<p rend="hangnum" n="601"><hi rend="paranum">601</hi><hi rend="dot">.</hi></p>

<p rend="gatha1"> ‘‘Acchodikā puthusilā, gonaṅgulamigāyutā;</p>

<p rend="gathalast">Ambusevālasañchannā, te selā ramayanti maṃ.</p>

<p rend="hangnum" n="602"><hi rend="paranum">602</hi><hi rend="dot">.</hi></p>

<p rend="gatha1"> ‘‘Vasitaṃ me araññesu, kandarāsu guhāsu ca;</p>

<p rend="gathalast">Senāsanesu pantesu, vāḷamiganisevite.</p>

<p rend="hangnum" n="603"><hi rend="paranum">603</hi><hi rend="dot">.</hi></p>

<p rend="gatha1"> ‘‘‘Ime haññantu vajjhantu, dukkhaṃ pappontu pāṇino’;</p>

<p rend="gathalast">Saṅkappaṃ nābhijānāmi, anariyaṃ dosasaṃhitaṃ.</p>

<p rend="hangnum" n="604"><hi rend="paranum">604</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="605"><hi rend="paranum">605</hi><hi rend="dot">.</hi></p>

<p rend="gatha1"> ‘‘Yassa catthāya <note>yassatthāya (sī.)</note> pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="606"><hi rend="paranum">606</hi><hi rend="dot">.</hi></p>

<p rend="gatha1"> ‘‘Nābhinandāmi <pb ed="T" n="0.0357" /> maraṇaṃ, nābhinandāmi jīvitaṃ;</p>

<p rend="gathalast">Kālañca paṭikaṅkhāmi, nibbisaṃ bhatako yathā.</p>

<p rend="hangnum" n="607"><hi rend="paranum">607</hi><hi rend="dot">.</hi></p>

<p rend="gatha1"> ‘‘Nābhinandāmi <pb ed="M" n="0.0308" /><pb ed="V" n="0.0243" /> maraṇaṃ, nābhinandāmi jīvitaṃ;</p>

<p rend="gathalast">Kālañca paṭikaṅkhāmi, sampajāno patissato’’ti.</p>

<p rend="centre">… Saṃkicco thero….</p>

<p rend="centre">Ekādasanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Saṃkiccathero ekova, katakicco anāsavo;</p>

<p rend="gathalast">Ekādasanipātamhi, gāthā ekādaseva cāti.</p>

<p rend="chapter">12. Dvādasakanipāto</p>

<p rend="title">1. Sīlavattheragāthā</p>

<p rend="hangnum" n="608"><hi rend="paranum">608</hi><hi rend="dot">.</hi></p>

<p rend="gatha1"> ‘‘Sīlamevidha <pb ed="M" n="0.0309" /><pb ed="V" n="0.0244" /><pb ed="P" n="0.0063" /> sikkhetha, asmiṃ loke susikkhitaṃ;</p>

<p rend="gathalast">Sīlaṃ hi sabbasampattiṃ, upanāmeti sevitaṃ.</p>

<p rend="hangnum" n="609"><hi rend="paranum">609</hi><hi rend="dot">.</hi></p>

<p rend="gatha1"> ‘‘Sīlaṃ rakkheyya medhāvī, patthayāno tayo sukhe;</p>

<p rend="gathalast">Pasaṃsaṃ vittilābhañca, pecca sagge pamodanaṃ <note>pecca sagge ca modanaṃ (sī. pī.)</note>.</p>

<p rend="hangnum" n="610"><hi rend="paranum">610</hi><hi rend="dot">.</hi></p>

<p rend="gatha1"> ‘‘Sīlavā hi bahū mitte, saññamenādhigacchati;</p>

<p rend="gathalast">Dussīlo pana mittehi, dhaṃsate pāpamācaraṃ.</p>

<p rend="hangnum" n="611"><hi rend="paranum">611</hi><hi rend="dot">.</hi></p>

<p rend="gatha1"> ‘‘Avaṇṇañca akittiñca, dussīlo labhate naro;</p>

<p rend="gathalast">Vaṇṇaṃ kittiṃ pasaṃsañca, sadā labhati sīlavā.</p>

<p rend="hangnum" n="612"><hi rend="paranum">612</hi><hi rend="dot">.</hi></p>

<p rend="gatha1"> ‘‘Ādi <pb ed="T" n="0.0358" /> sīlaṃ patiṭṭhā ca, kalyāṇānañca mātukaṃ;</p>

<p rend="gathalast">Pamukhaṃ sabbadhammānaṃ, tasmā sīlaṃ visodhaye.</p>

<p rend="hangnum" n="613"><hi rend="paranum">613</hi><hi rend="dot">.</hi></p>

<p rend="gatha1"> ‘‘Velā ca saṃvaraṃ sīlaṃ <note>saṃvaro sīlaṃ (sī.), saṃvarasīlaṃ (sī. aṭṭha.)</note>, cittassa abhihāsanaṃ;</p>

<p rend="gathalast">Titthañca sabbabuddhānaṃ, tasmā sīlaṃ visodhaye.</p>

<p rend="hangnum" n="614"><hi rend="paranum">614</hi><hi rend="dot">.</hi></p>

<p rend="gatha1"> ‘‘Sīlaṃ balaṃ appaṭimaṃ, sīlaṃ āvudhamuttamaṃ;</p>

<p rend="gathalast">Sīlamābharaṇaṃ seṭṭhaṃ, sīlaṃ kavacamabbhutaṃ.</p>

<p rend="hangnum" n="615"><hi rend="paranum">615</hi><hi rend="dot">.</hi></p>

<p rend="gatha1"> ‘‘Sīlaṃ setu mahesakkho, sīlaṃ gandho anuttaro;</p>

<p rend="gathalast">Sīlaṃ vilepanaṃ seṭṭhaṃ, yena vāti disodisaṃ.</p>

<p rend="hangnum" n="616"><hi rend="paranum">616</hi><hi rend="dot">.</hi></p>

<p rend="gatha1"> ‘‘Sīlaṃ sambalamevaggaṃ, sīlaṃ pātheyyamuttamaṃ;</p>

<p rend="gathalast">Sīlaṃ seṭṭho ativāho, yena yāti disodisaṃ.</p>

<p rend="hangnum" n="617"><hi rend="paranum">617</hi><hi rend="dot">.</hi></p>

<p rend="gatha1"> ‘‘Idheva nindaṃ labhati, peccāpāye ca dummano;</p>

<p rend="gathalast">Sabbattha dummano bālo, sīlesu asamāhito.</p>

<p rend="hangnum" n="618"><hi rend="paranum">618</hi><hi rend="dot">.</hi></p>

<p rend="gatha1"> ‘‘Idheva kittiṃ labhati, pecca sagge ca summano;</p>

<p rend="gathalast">Sabbattha sumano dhīro, sīlesu susamāhito.</p>

<p rend="hangnum" n="619"><hi rend="paranum">619</hi><hi rend="dot">.</hi></p>

<p rend="gatha1"> ‘‘Sīlameva <pb ed="V" n="0.0245" /> idha aggaṃ, paññavā pana uttamo;</p>

<p rend="gathalast">Manussesu ca devesu, sīlapaññāṇato jaya’’nti.</p>

<p rend="centre">… Sīlavo thero….</p>

<p rend="title">2. Sunītattheragāthā</p>

<p rend="hangnum" n="620"><hi rend="paranum">620</hi><hi rend="dot">.</hi></p>

<p rend="gatha1"> ‘‘Nīce <pb ed="M" n="0.0310" /> kulamhi jātohaṃ, daliddo appabhojano;</p>

<p rend="gathalast">Hīnakammaṃ <note>hīnaṃ kammaṃ (syā.)</note> mamaṃ āsi, ahosiṃ pupphachaḍḍako.</p>

<p rend="hangnum" n="621"><hi rend="paranum">621</hi><hi rend="dot">.</hi></p>

<p rend="gatha1"> ‘‘Jigucchito <pb ed="T" n="0.0359" /> manussānaṃ, paribhūto ca vambhito;</p>

<p rend="gathalast">Nīcaṃ manaṃ karitvāna, vandissaṃ bahukaṃ janaṃ.</p>

<p rend="hangnum" n="622"><hi rend="paranum">622</hi><hi rend="dot">.</hi></p>

<p rend="gatha1"> ‘‘Athaddasāsiṃ <pb ed="P" n="0.0064" /> sambuddhaṃ, bhikkhusaṅghapurakkhataṃ;</p>

<p rend="gathalast">Pavisantaṃ mahāvīraṃ, magadhānaṃ puruttamaṃ.</p>

<p rend="hangnum" n="623"><hi rend="paranum">623</hi><hi rend="dot">.</hi></p>

<p rend="gatha1"> ‘‘Nikkhipitvāna byābhaṅgiṃ, vandituṃ upasaṅkamiṃ;</p>

<p rend="gathalast">Mameva anukampāya, aṭṭhāsi purisuttamo.</p>

<p rend="hangnum" n="624"><hi rend="paranum">624</hi><hi rend="dot">.</hi></p>

<p rend="gatha1"> ‘‘Vanditvā satthuno pāde, ekamantaṃ ṭhito tadā;</p>

<p rend="gathalast">Pabbajjaṃ ahamāyāciṃ, sabbasattānamuttamaṃ.</p>

<p rend="hangnum" n="625"><hi rend="paranum">625</hi><hi rend="dot">.</hi></p>

<p rend="gatha1"> ‘‘Tato kāruṇiko satthā, sabbalokānukampako;</p>

<p rend="gathalast">‘Ehi bhikkhū’ti maṃ āha, sā me āsūpasampadā.</p>

<p rend="hangnum" n="626"><hi rend="paranum">626</hi><hi rend="dot">.</hi></p>

<p rend="gatha1"> ‘‘Sohaṃ eko araññasmiṃ, viharanto atandito;</p>

<p rend="gathalast">Akāsiṃ satthuvacanaṃ, yathā maṃ ovadī jino.</p>

<p rend="hangnum" n="627"><hi rend="paranum">627</hi><hi rend="dot">.</hi></p>

<p rend="gatha1"> ‘‘Rattiyā paṭhamaṃ yāmaṃ, pubbajātimanussariṃ;</p>

<p rend="gatha2">Rattiyā majjhimaṃ yāmaṃ, dibbacakkhuṃ visodhayiṃ <note>dibbacakkhu visodhitaṃ (ka.)</note>;</p>

<p rend="gathalast">Rattiyā pacchime yāme, tamokhandhaṃ padālayiṃ.</p>

<p rend="hangnum" n="628"><hi rend="paranum">628</hi><hi rend="dot">.</hi></p>

<p rend="gatha1"> ‘‘Tato ratyā vivasāne, sūriyassuggamanaṃ pati;</p>

<p rend="gathalast">Indo brahmā ca āgantvā, maṃ namassiṃsu pañjalī.</p>

<p rend="hangnum" n="629"><hi rend="paranum">629</hi><hi rend="dot">.</hi></p>

<p rend="gatha1"> ‘‘‘Namo te purisājañña, namo te purisuttama;</p>

<p rend="gathalast">Yassa te āsavā khīṇā, dakkhiṇeyyosi mārisa’.</p>

<p rend="hangnum" n="630"><hi rend="paranum">630</hi><hi rend="dot">.</hi></p>

<p rend="gatha1"> ‘‘Tato <pb ed="T" n="0.0360" /> disvāna maṃ satthā, devasaṅghapurakkhataṃ;</p>

<p rend="gathalast">Sitaṃ pātukaritvāna, imamatthaṃ abhāsatha.</p>

<p rend="hangnum" n="631"><hi rend="paranum">631</hi><hi rend="dot">.</hi></p>

<p rend="gatha1"><note>su. ni. 660 suttanipātepi</note> ‘‘‘Tapena <pb ed="M" n="0.0311" /><pb ed="V" n="0.0246" /> brahmacariyena, saṃyamena damena ca;</p>

<p rend="gathalast">Etena brāhmaṇo hoti, etaṃ brāhmaṇamuttama’’’nti.</p>

<p rend="centre">… Sunīto thero….</p>

<p rend="centre">Dvādasakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha2">Sīlavā ca sunīto ca, therā dve te mahiddhikā;</p>

<p rend="gathalast">Dvādasamhi nipātamhi, gāthāyo catuvīsatīti.</p>

<p rend="chapter">13. Terasanipāto</p>

<p rend="title">1. Soṇakoḷivisattheragāthā</p>

<p rend="hangnum" n="632"><hi rend="paranum">632</hi><hi rend="dot">.</hi></p>

<p rend="gatha1"> ‘‘Yāhu <pb ed="M" n="0.0312" /><pb ed="V" n="0.0247" /><pb ed="P" n="0.0065" /> raṭṭhe samukkaṭṭho, rañño aṅgassa paddhagū <note>patthagū (syā.), paṭṭhagū (ka.)</note>;</p>

<p rend="gathalast">Svājja dhammesu ukkaṭṭho, soṇo dukkhassa pāragū.</p>

<p rend="hangnum" n="633"><hi rend="paranum">633</hi><hi rend="dot">.</hi></p>

<p rend="gatha1"> ‘‘Pañca chinde pañca jahe, pañca cuttari bhāvaye;</p>

<p rend="gathalast">Pañcasaṅgātigo bhikkhu, oghatiṇṇoti vuccati.</p>

<p rend="hangnum" n="634"><hi rend="paranum">634</hi><hi rend="dot">.</hi></p>

<p rend="gatha1"> ‘‘Unnaḷassa pamattassa, bāhirāsassa <note>bāhirāsayassa (ka.)</note> bhikkhuno;</p>

<p rend="gathalast">Sīlaṃ samādhi paññā ca, pāripūriṃ na gacchati.</p>

<p rend="hangnum" n="635"><hi rend="paranum">635</hi><hi rend="dot">.</hi></p>

<p rend="gatha1"> ‘‘Yañhi kiccaṃ apaviddhaṃ <note>tadapaviddhaṃ (sī. syā.)</note>, akiccaṃ pana karīyati;</p>

<p rend="gathalast">Unnaḷānaṃ <pb ed="T" n="0.0361" /> pamattānaṃ, tesaṃ vaḍḍhanti āsavā.</p>

<p rend="hangnum" n="636"><hi rend="paranum">636</hi><hi rend="dot">.</hi></p>

<p rend="gatha1"> ‘‘Yesañca susamāraddhā, niccaṃ kāyagatā sati;</p>

<p rend="gatha2">Akiccaṃ te na sevanti, kicce sātaccakārino;</p>

<p rend="gathalast">Satānaṃ sampajānānaṃ, atthaṃ gacchanti āsavā.</p>

<p rend="hangnum" n="637"><hi rend="paranum">637</hi><hi rend="dot">.</hi></p>

<p rend="gatha1"> ‘‘Ujumaggamhi akkhāte, gacchatha mā nivattatha;</p>

<p rend="gathalast">Attanā codayattānaṃ, nibbānamabhihāraye.</p>

<p rend="hangnum" n="638"><hi rend="paranum">638</hi><hi rend="dot">.</hi></p>

<p rend="gatha1"> ‘‘Accāraddhamhi vīriyamhi, satthā loke anuttaro;</p>

<p rend="gatha2">Vīṇopamaṃ karitvā me, dhammaṃ desesi cakkhumā;</p>

<p rend="gathalast">Tassāhaṃ vacanaṃ sutvā, vihāsiṃ sāsane rato.</p>

<p rend="hangnum" n="639"><hi rend="paranum">639</hi><hi rend="dot">.</hi></p>

<p rend="gatha1"> ‘‘Samathaṃ paṭipādesiṃ, uttamatthassa pattiyā;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="640"><hi rend="paranum">640</hi><hi rend="dot">.</hi></p>

<p rend="gatha1"> ‘‘Nekkhamme <note>nikkhame (ka.), nekkhammaṃ (mahāva. 244; a. ni. 6.55)</note> adhimuttassa, pavivekañca cetaso;</p>

<p rend="gathalast">Abyāpajjhādhimuttassa <note>abyāpajjhādhimhattassa (ka.)</note>, upādānakkhayassa ca.</p>

<p rend="hangnum" n="641"><hi rend="paranum">641</hi><hi rend="dot">.</hi></p>

<p rend="gatha1"> ‘‘Taṇhakkhayādhimuttassa, asammohañca cetaso;</p>

<p rend="gathalast">Disvā āyatanuppādaṃ, sammā cittaṃ vimuccati.</p>

<p rend="hangnum" n="642"><hi rend="paranum">642</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="0.0066" /> sammā vimuttassa, santacittassa bhikkhuno;</p>

<p rend="gathalast">Katassa paṭicayo natthi, karaṇīyaṃ na vijjati.</p>

<p rend="hangnum" n="643"><hi rend="paranum">643</hi><hi rend="dot">.</hi></p>

<p rend="gatha1"> ‘‘Selo <pb ed="M" n="0.0313" /><pb ed="V" n="0.0248" /> yathā ekaghano <note>ekaghano (ka.)</note>, vātena na samīrati;</p>

<p rend="gathalast">Evaṃ rūpā rasā saddā, gandhā phassā ca kevalā.</p>

<p rend="hangnum" n="644"><hi rend="paranum">644</hi><hi rend="dot">.</hi></p>

<p rend="gatha1"> ‘‘Iṭṭhā <pb ed="T" n="0.0362" /> dhammā aniṭṭhā ca, nappavedhenti tādino;</p>

<p rend="gathalast">Ṭhitaṃ cittaṃ visaññuttaṃ, vayañcassānupassatī’’ti.</p>

<p rend="centre">… Soṇo koḷiviso thero….</p>

<p rend="centre">Terasanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Soṇo koḷiviso thero, ekoyeva mahiddhiko;</p>

<p rend="gathalast">Terasamhi nipātamhi, gāthāyo cettha terasāti.</p>

<p rend="chapter">14. Cuddasakanipāto</p>

<p rend="title">1. Khadiravaniyarevatattheragāthā</p>

<p rend="hangnum" n="645"><hi rend="paranum">645</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="0.0314" /><pb ed="V" n="0.0249" /><pb ed="P" n="0.0067" /> ahaṃ pabbajito, agārasmānagāriyaṃ;</p>

<p rend="gathalast">Nābhijānāmi saṅkappaṃ, anariyaṃ dosasaṃhitaṃ.</p>

<p rend="hangnum" n="646"><hi rend="paranum">646</hi><hi rend="dot">.</hi></p>

<p rend="gatha1"> ‘‘‘Ime haññantu vajjhantu, dukkhaṃ pappontu pāṇino’;</p>

<p rend="gathalast">Saṅkappaṃ nābhijānāmi, imasmiṃ dīghamantare.</p>

<p rend="hangnum" n="647"><hi rend="paranum">647</hi><hi rend="dot">.</hi></p>

<p rend="gatha1"> ‘‘Mettañca abhijānāmi, appamāṇaṃ subhāvitaṃ;</p>

<p rend="gathalast">Anupubbaṃ paricitaṃ, yathā buddhena desitaṃ.</p>

<p rend="hangnum" n="648"><hi rend="paranum">648</hi><hi rend="dot">.</hi></p>

<p rend="gatha1"> ‘‘Sabbamitto sabbasakho, sabbabhūtānukampako;</p>

<p rend="gathalast">Mettacittañca <note>mettaṃ cittaṃ (sī. syā.)</note> bhāvemi, abyāpajjarato <note>abyāpajjharato (sī. syā.)</note> sadā.</p>

<p rend="hangnum" n="649"><hi rend="paranum">649</hi><hi rend="dot">.</hi></p>

<p rend="gatha1"> ‘‘Asaṃhīraṃ asaṃkuppaṃ, cittaṃ āmodayāmahaṃ;</p>

<p rend="gathalast">Brahmavihāraṃ bhāvemi, akāpurisasevitaṃ.</p>

<p rend="hangnum" n="650"><hi rend="paranum">650</hi><hi rend="dot">.</hi></p>

<p rend="gatha1"> ‘‘Avitakkaṃ <pb ed="T" n="0.0363" /> samāpanno, sammāsambuddhasāvako;</p>

<p rend="gathalast">Ariyena tuṇhībhāvena, upeto hoti tāvade.</p>

<p rend="hangnum" n="651"><hi rend="paranum">651</hi><hi rend="dot">.</hi></p>

<p rend="gatha1"> ‘‘Yathāpi pabbato selo, acalo suppatiṭṭhito;</p>

<p rend="gathalast">Evaṃ mohakkhayā bhikkhu, pabbatova na vedhati.</p>

<p rend="hangnum" n="652"><hi rend="paranum">652</hi><hi rend="dot">.</hi></p>

<p rend="gatha1"> ‘‘Anaṅgaṇassa posassa, niccaṃ sucigavesino;</p>

<p rend="gathalast">Vālaggamattaṃ pāpassa, abbhamattaṃva khāyati.</p>

<p rend="hangnum" n="653"><hi rend="paranum">653</hi><hi rend="dot">.</hi></p>

<p rend="gatha1"> ‘‘Nagaraṃ yathā paccantaṃ, guttaṃ santarabāhiraṃ;</p>

<p rend="gathalast">Evaṃ gopetha attānaṃ, khaṇo vo mā upaccagā.</p>

<p rend="hangnum" n="654"><hi rend="paranum">654</hi><hi rend="dot">.</hi></p>

<p rend="gatha1"> ‘‘Nābhinandāmi maraṇaṃ, nābhinandāmi jīvitaṃ;</p>

<p rend="gathalast">Kālañca paṭikaṅkhāmi, nibbisaṃ bhatako yathā.</p>

<p rend="hangnum" n="655"><hi rend="paranum">655</hi><hi rend="dot">.</hi></p>

<p rend="gatha1"> ‘‘Nābhinandāmi maraṇaṃ…pe… sampajāno patissato.</p>

<p rend="hangnum" n="656"><hi rend="paranum">656</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="657"><hi rend="paranum">657</hi><hi rend="dot">.</hi></p>

<p rend="gatha1"> ‘‘Yassa <pb ed="M" n="0.0315" /><pb ed="V" n="0.0250" /> catthāya pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="658"><hi rend="paranum">658</hi><hi rend="dot">.</hi></p>

<p rend="gatha1"> ‘‘Sampādethappamādena, esā me anusāsanī;</p>

<p rend="gathalast">Handāhaṃ parinibbissaṃ, vippamuttomhi sabbadhī’’ti.</p>

<p rend="centre">… Khadiravaniyarevato thero….</p>

<p rend="title">2. Godattattheragāthā</p>

<p rend="hangnum" n="659"><hi rend="paranum">659</hi><hi rend="dot">.</hi></p>

<p rend="gatha1"> ‘‘Yathāpi bhaddo ājañño, dhure yutto dhurassaho <note>dhurāsaho (aṭṭha.)</note>;</p>

<p rend="gathalast">Mathito <pb ed="T" n="0.0364" /> atibhārena, saṃyugaṃ nātivattati.</p>

<p rend="hangnum" n="660"><hi rend="paranum">660</hi><hi rend="dot">.</hi></p>

<p rend="gatha1"> ‘‘Evaṃ paññāya ye tittā, samuddo vārinā yathā;</p>

<p rend="gathalast">Na pare atimaññanti, ariyadhammova pāṇinaṃ.</p>

<p rend="hangnum" n="661"><hi rend="paranum">661</hi><hi rend="dot">.</hi></p>

<p rend="gatha1"> ‘‘Kāle <pb ed="P" n="0.0068" /> kālavasaṃ pattā, bhavābhavavasaṃ gatā;</p>

<p rend="gathalast">Narā dukkhaṃ nigacchanti, tedha socanti māṇavā <note>mānavā (sī.)</note>.</p>

<p rend="hangnum" n="662"><hi rend="paranum">662</hi><hi rend="dot">.</hi></p>

<p rend="gatha1"> ‘‘Unnatā sukhadhammena, dukkhadhammena conatā;</p>

<p rend="gathalast">Dvayena bālā haññanti, yathābhūtaṃ adassino.</p>

<p rend="hangnum" n="663"><hi rend="paranum">663</hi><hi rend="dot">.</hi></p>

<p rend="gatha1"> ‘‘Ye ca dukkhe sukhasmiñca, majjhe sibbinimaccagū;</p>

<p rend="gathalast">Ṭhitā te indakhīlova, na te unnataonatā.</p>

<p rend="hangnum" n="664"><hi rend="paranum">664</hi><hi rend="dot">.</hi></p>

<p rend="gatha1"> ‘‘Na heva lābhe nālābhe, na yase na ca kittiyā;</p>

<p rend="gathalast">Na nindāyaṃ pasaṃsāya, na te dukkhe sukhamhi.</p>

<p rend="hangnum" n="665"><hi rend="paranum">665</hi><hi rend="dot">.</hi></p>

<p rend="gatha1"> ‘‘Sabbattha te na limpanti, udabinduva pokkhare;</p>

<p rend="gathalast">Sabbattha sukhitā dhīrā, sabbattha aparājitā.</p>

<p rend="hangnum" n="666"><hi rend="paranum">666</hi><hi rend="dot">.</hi></p>

<p rend="gatha1"> ‘‘Dhammena ca alābho yo, yo ca lābho adhammiko;</p>

<p rend="gathalast">Alābho dhammiko seyyo, yaṃ ce lābho adhammiko.</p>

<p rend="hangnum" n="667"><hi rend="paranum">667</hi><hi rend="dot">.</hi></p>

<p rend="gatha1"> ‘‘Yaso ca appabuddhīnaṃ, viññūnaṃ ayaso ca yo;</p>

<p rend="gathalast">Ayasova seyyo viññūnaṃ, na yaso appabuddhinaṃ.</p>

<p rend="hangnum" n="668"><hi rend="paranum">668</hi><hi rend="dot">.</hi></p>

<p rend="gatha1"> ‘‘Dummedhehi <pb ed="M" n="0.0316" /> pasaṃsā ca, viññūhi garahā ca yā;</p>

<p rend="gathalast">Garahāva seyyo viññūhi, yaṃ ce bālappasaṃsanā.</p>

<p rend="hangnum" n="669"><hi rend="paranum">669</hi><hi rend="dot">.</hi></p>

<p rend="gatha1"> ‘‘Sukhañca <pb ed="T" n="0.0365" /><pb ed="V" n="0.0251" /> kāmamayikaṃ, dukkhañca pavivekiyaṃ;</p>

<p rend="gathalast">Pavivekadukkhaṃ seyyo, yaṃ ce kāmamayaṃ sukhaṃ.</p>

<p rend="hangnum" n="670"><hi rend="paranum">670</hi><hi rend="dot">.</hi></p>

<p rend="gatha1"> ‘‘Jīvitañca adhammena, dhammena maraṇañca yaṃ;</p>

<p rend="gathalast">Maraṇaṃ dhammikaṃ seyyo, yaṃ ce jīve adhammikaṃ.</p>

<p rend="hangnum" n="671"><hi rend="paranum">671</hi><hi rend="dot">.</hi></p>

<p rend="gatha1"> ‘‘Kāmakopappahīnā ye, santacittā bhavābhave;</p>

<p rend="gathalast">Caranti loke asitā, natthi tesaṃ piyāpiyaṃ.</p>

<p rend="hangnum" n="672"><hi rend="paranum">672</hi><hi rend="dot">.</hi></p>

<p rend="gatha1"> ‘‘Bhāvayitvāna bojjhaṅge, indriyāni balāni ca;</p>

<p rend="gathalast">Pappuyya paramaṃ santiṃ, parinibbantināsavā’’ti.</p>

<p rend="centre">… Godatto thero….</p>

<p rend="centre">Cuddasakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Revato ceva godatto, therā dve te mahiddhikā;</p>

<p rend="gathalast">Cuddasamhi nipātamhi, gāthāyo aṭṭhavīsatīti.</p>

<p rend="chapter">15. Soḷasakanipāto</p>

<p rend="title">1. Aññāsikoṇḍaññattheragāthā</p>

<p rend="hangnum" n="673"><hi rend="paranum">673</hi><hi rend="dot">.</hi></p>

<p rend="gatha1"> ‘‘Esa <pb ed="M" n="0.0317" /><pb ed="V" n="0.0252" /><pb ed="P" n="0.0069" /> bhiyyo pasīdāmi, sutvā dhammaṃ mahārasaṃ;</p>

<p rend="gathalast">Virāgo desito dhammo, anupādāya sabbaso.</p>

<p rend="hangnum" n="674"><hi rend="paranum">674</hi><hi rend="dot">.</hi></p>

<p rend="gatha1"> ‘‘Bahūni loke citrāni, asmiṃ pathavimaṇḍale;</p>

<p rend="gathalast">Mathenti <pb ed="T" n="0.0366" /> maññe saṅkappaṃ, subhaṃ rāgūpasaṃhitaṃ.</p>

<p rend="hangnum" n="675"><hi rend="paranum">675</hi><hi rend="dot">.</hi></p>

<p rend="gatha1"> ‘‘Rajamuhatañca vātena, yathā meghopasammaye;</p>

<p rend="gathalast">Evaṃ sammanti saṅkappā, yadā paññāya passati.</p>

<p rend="hangnum" n="676"><hi rend="paranum">676</hi><hi rend="dot">.</hi></p>

<p rend="gatha1"><note>dha. pa. 277 dhammapade</note> ‘‘Sabbe saṅkhārā aniccāti, yadā paññāya passati;</p>

<p rend="gathalast">Atha nibbindati dukkhe, esa maggo visuddhiyā.</p>

<p rend="hangnum" n="677"><hi rend="paranum">677</hi><hi rend="dot">.</hi></p>

<p rend="gatha1"><note>dha. pa. 278 dhammapade</note> ‘‘Sabbe saṅkhārā dukkhāti, yadā paññāya passati</p>

<p rend="gathalast">Atha nibbindati dukkhe, esa maggo visuddhiyā.</p>

<p rend="hangnum" n="678"><hi rend="paranum">678</hi><hi rend="dot">.</hi></p>

<p rend="gatha1"><note>dha. pa. 279 dhammapade</note> ‘‘Sabbe dhammā anattāti, yadā paññāya passati;</p>

<p rend="gathalast">Atha nibbindati dukkhe, esa maggo visuddhiyā.</p>

<p rend="hangnum" n="679"><hi rend="paranum">679</hi><hi rend="dot">.</hi></p>

<p rend="gatha1"> ‘‘Buddhānubuddho yo thero, koṇḍañño tibbanikkamo;</p>

<p rend="gathalast">Pahīnajātimaraṇo, brahmacariyassa kevalī.</p>

<p rend="hangnum" n="680"><hi rend="paranum">680</hi><hi rend="dot">.</hi></p>

<p rend="gatha1"> ‘‘Oghapāso daḷhakhilo <note>daḷho khilo (syā. ka.)</note>, pabbato duppadālayo;</p>

<p rend="gatha2">Chetvā khilañca pāsañca, selaṃ bhetvāna <note>chetvāna (ka.)</note> dubbhidaṃ;</p>

<p rend="gathalast">Tiṇṇo pāraṅgato jhāyī, mutto so mārabandhanā.</p>

<p rend="hangnum" n="681"><hi rend="paranum">681</hi><hi rend="dot">.</hi></p>

<p rend="gatha1"> ‘‘Uddhato capalo bhikkhu, mitte āgamma pāpake;</p>

<p rend="gathalast">Saṃsīdati mahoghasmiṃ, ūmiyā paṭikujjito.</p>

<p rend="hangnum" n="682"><hi rend="paranum">682</hi><hi rend="dot">.</hi></p>

<p rend="gatha1"> ‘‘Anuddhato acapalo, nipako saṃvutindriyo;</p>

<p rend="gathalast">Kalyāṇamitto medhāvī, dukkhassantakaro siyā.</p>

<p rend="hangnum" n="683"><hi rend="paranum">683</hi><hi rend="dot">.</hi></p>

<p rend="gatha1"> ‘‘Kālapabbaṅgasaṅkāso, kiso dhamanisanthato;</p>

<p rend="gathalast">Mattaññū <pb ed="T" n="0.0367" /> annapānasmiṃ, adīnamanaso naro.</p>

<p rend="hangnum" n="684"><hi rend="paranum">684</hi><hi rend="dot">.</hi></p>

<p rend="gatha1"> ‘‘Phuṭṭho <pb ed="V" n="0.0253" /> ḍaṃsehi makasehi, araññasmiṃ brahāvane;</p>

<p rend="gathalast">Nāgo saṅgāmasīseva, sato tatrādhivāsaye.</p>

<p rend="hangnum" n="685"><hi rend="paranum">685</hi><hi rend="dot">.</hi></p>

<p rend="gatha1"> ‘‘Nābhinandāmi <pb ed="M" n="0.0318" /> maraṇaṃ…pe… nibbisaṃ bhatako yathā.</p>

<p rend="hangnum" n="686"><hi rend="paranum">686</hi><hi rend="dot">.</hi></p>

<p rend="gatha1"> ‘‘Nābhinandāmi maraṇaṃ…pe… sampajāno patissato.</p>

<p rend="hangnum" n="687"><hi rend="paranum">687</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā…pe… bhavanetti samūhatā.</p>

<p rend="hangnum" n="688"><hi rend="paranum">688</hi><hi rend="dot">.</hi></p>

<p rend="gatha1"> ‘‘Yassa catthāya pabbajito, agārasmānagāriyaṃ;</p>

<p rend="gathalast">So me attho anuppatto, kiṃ me saddhivihārinā’’ti.</p>

<p rend="centre">… Aññāsikoṇḍañño <note>aññākoṇḍañño (sī. syā.)</note> thero….</p>

<p rend="title">2. Udāyittheragāthā</p>

<p rend="hangnum" n="689"><hi rend="paranum">689</hi><hi rend="dot">.</hi></p>

<p rend="gatha1"><note>a. ni. 6.43</note> ‘‘Manussabhūtaṃ sambuddhaṃ, attadantaṃ samāhitaṃ;</p>

<p rend="gathalast">Iriyamānaṃ brahmapathe, cittassūpasame rataṃ.</p>

<p rend="hangnum" n="690"><hi rend="paranum">690</hi><hi rend="dot">.</hi></p>

<p rend="gatha1"> ‘‘Yaṃ manussā namassanti, sabbadhammāna pāraguṃ;</p>

<p rend="gathalast">Devāpi taṃ namassanti, iti me arahato sutaṃ.</p>

<p rend="hangnum" n="691"><hi rend="paranum">691</hi><hi rend="dot">.</hi></p>

<p rend="gatha1"> ‘‘Sabbasaṃyojanātītaṃ <pb ed="P" n="0.0070" />, vanā nibbanamāgataṃ;</p>

<p rend="gathalast">Kāmehi nekkhammarataṃ <note>nikkhammarataṃ (ka.)</note>, muttaṃ selāva kañcanaṃ.</p>

<p rend="hangnum" n="692"><hi rend="paranum">692</hi><hi rend="dot">.</hi></p>

<p rend="gatha1"> ‘‘Sa ve accaruci nāgo, himavāvaññe siluccaye;</p>

<p rend="gathalast">Sabbesaṃ <pb ed="T" n="0.0368" /> nāganāmānaṃ, saccanāmo anuttaro.</p>

<p rend="hangnum" n="693"><hi rend="paranum">693</hi><hi rend="dot">.</hi></p>

<p rend="gatha1"> ‘‘Nāgaṃ vo kittayissāmi, na hi āguṃ karoti so;</p>

<p rend="gathalast">Soraccaṃ avihiṃsā ca, pādā nāgassa te duve.</p>

<p rend="hangnum" n="694"><hi rend="paranum">694</hi><hi rend="dot">.</hi></p>

<p rend="gatha1"> ‘‘Sati ca sampajaññañca, caraṇā nāgassa tepare;</p>

<p rend="gathalast">Saddhāhattho mahānāgo, upekkhāsetadantavā.</p>

<p rend="hangnum" n="695"><hi rend="paranum">695</hi><hi rend="dot">.</hi></p>

<p rend="gatha1"> ‘‘Sati gīvā siro paññā, vīmaṃsā dhammacintanā;</p>

<p rend="gathalast">Dhammakucchisamāvāso, viveko tassa vāladhi.</p>

<p rend="hangnum" n="696"><hi rend="paranum">696</hi><hi rend="dot">.</hi></p>

<p rend="gatha1"> ‘‘So jhāyī assāsarato, ajjhattaṃ susamāhito;</p>

<p rend="gathalast">Gacchaṃ samāhito nāgo, ṭhito nāgo samāhito.</p>

<p rend="hangnum" n="697"><hi rend="paranum">697</hi><hi rend="dot">.</hi></p>

<p rend="gatha1"> ‘‘Sayaṃ samāhito nāgo, nisinnopi samāhito;</p>

<p rend="gathalast">Sabbattha saṃvuto nāgo, esā nāgassa sampadā.</p>

<p rend="hangnum" n="698"><hi rend="paranum">698</hi><hi rend="dot">.</hi></p>

<p rend="gatha1"> ‘‘Bhuñjati <pb ed="M" n="0.0319" /> anavajjāni, sāvajjāni na bhuñjati;</p>

<p rend="gathalast">Ghāsamacchādanaṃ laddhā, sannidhiṃ parivajjayaṃ.</p>

<p rend="hangnum" n="699"><hi rend="paranum">699</hi><hi rend="dot">.</hi></p>

<p rend="gatha1"> ‘‘Saṃyojanaṃ <pb ed="V" n="0.0254" /> aṇuṃ thūlaṃ, sabbaṃ chetvāna bandhanaṃ;</p>

<p rend="gathalast">Yena yeneva gacchati, anapakkhova gacchati.</p>

<p rend="hangnum" n="700"><hi rend="paranum">700</hi><hi rend="dot">.</hi></p>

<p rend="gatha1"> ‘‘Yathāpi udake jātaṃ, puṇḍarīkaṃ pavaḍḍhati;</p>

<p rend="gathalast">Nopalippati toyena, sucigandhaṃ manoramaṃ.</p>

<p rend="hangnum" n="701"><hi rend="paranum">701</hi><hi rend="dot">.</hi></p>

<p rend="gatha1"> ‘‘Tatheva ca loke jāto, buddho loke viharati;</p>

<p rend="gathalast">Nopalippati lokena, toyena padumaṃ yathā.</p>

<p rend="hangnum" n="702"><hi rend="paranum">702</hi><hi rend="dot">.</hi></p>

<p rend="gatha1"> ‘‘Mahāgini pajjalito, anāhāropasammati;</p>

<p rend="gathalast">Aṅgāresu <pb ed="T" n="0.0369" /> ca santesu, nibbutoti pavuccati.</p>

<p rend="hangnum" n="703"><hi rend="paranum">703</hi><hi rend="dot">.</hi></p>

<p rend="gatha1"> ‘‘Atthassāyaṃ viññāpanī, upamā viññūhi desitā;</p>

<p rend="gathalast">Viññissanti mahānāgā, nāgaṃ nāgena desitaṃ.</p>

<p rend="hangnum" n="704"><hi rend="paranum">704</hi><hi rend="dot">.</hi></p>

<p rend="gatha1"> ‘‘Vītarāgo vītadoso, vītamoho anāsavo;</p>

<p rend="gathalast">Sarīraṃ vijahaṃ nāgo, parinibbissatyanāsavo’’ti.</p>

<p rend="centre">… Udāyī thero….</p>

<p rend="centre">Soḷasakanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Koṇḍañño ca udāyī ca, therā dve te mahiddhikā;</p>

<p rend="gathalast">Soḷasamhi nipātamhi, gāthāyo dve ca tiṃsa cāti.</p>

<p rend="chapter">16. Vīsatinipāto</p>

<p rend="title">1. Adhimuttattheragāthā</p>

<p rend="hangnum" n="705"><hi rend="paranum">705</hi><hi rend="dot">.</hi></p>

<p rend="gatha1"> ‘‘Yaññatthaṃ <pb ed="M" n="0.0320" /><pb ed="V" n="0.0255" /><pb ed="P" n="0.0071" /> vā dhanatthaṃ vā, ye hanāma mayaṃ pure;</p>

<p rend="gathalast">Avasesaṃ <note>avase taṃ (sī. aṭṭha. mūlapāṭho), avasesānaṃ (aṭṭha.?)</note> bhayaṃ hoti, vedhanti vilapanti ca.</p>

<p rend="hangnum" n="706"><hi rend="paranum">706</hi><hi rend="dot">.</hi></p>

<p rend="gatha1"> ‘‘Tassa te natthi bhītattaṃ, bhiyyo vaṇṇo pasīdati;</p>

<p rend="gathalast">Kasmā na paridevesi, evarūpe mahabbhaye.</p>

<p rend="hangnum" n="707"><hi rend="paranum">707</hi><hi rend="dot">.</hi></p>

<p rend="gatha1"> ‘‘Natthi cetasikaṃ dukkhaṃ, anapekkhassa gāmaṇi;</p>

<p rend="gathalast">Atikkantā bhayā sabbe, khīṇasaṃyojanassa ve.</p>

<p rend="hangnum" n="708"><hi rend="paranum">708</hi><hi rend="dot">.</hi></p>

<p rend="gatha1"> ‘‘Khīṇāya bhavanettiyā, diṭṭhe dhamme yathātathe;</p>

<p rend="gathalast">Na <pb ed="T" n="0.0370" /> bhayaṃ maraṇe hoti, bhāranikkhepane yathā.</p>

<p rend="hangnum" n="709"><hi rend="paranum">709</hi><hi rend="dot">.</hi></p>

<p rend="gatha1"> ‘‘Suciṇṇaṃ brahmacariyaṃ me, maggo cāpi subhāvito;</p>

<p rend="gathalast">Maraṇe me bhayaṃ natthi, rogānamiva saṅkhaye.</p>

<p rend="hangnum" n="710"><hi rend="paranum">710</hi><hi rend="dot">.</hi></p>

<p rend="gatha1"> ‘‘Suciṇṇaṃ brahmacariyaṃ me, maggo cāpi subhāvito;</p>

<p rend="gathalast">Nirassādā bhavā diṭṭhā, visaṃ pitvāva <note>pītvāva (sī.)</note> chaḍḍitaṃ.</p>

<p rend="hangnum" n="711"><hi rend="paranum">711</hi><hi rend="dot">.</hi></p>

<p rend="gatha1"> ‘‘Pāragū anupādāno, katakicco anāsavo;</p>

<p rend="gathalast">Tuṭṭho āyukkhayā hoti, mutto āghātanā yathā.</p>

<p rend="hangnum" n="712"><hi rend="paranum">712</hi><hi rend="dot">.</hi></p>

<p rend="gatha1"> ‘‘Uttamaṃ dhammataṃ patto, sabbaloke anatthiko;</p>

<p rend="gathalast">Ādittāva gharā mutto, maraṇasmiṃ na socati.</p>

<p rend="hangnum" n="713"><hi rend="paranum">713</hi><hi rend="dot">.</hi></p>

<p rend="gatha1"> ‘‘Yadatthi saṅgataṃ kiñci, bhavo vā yattha labbhati;</p>

<p rend="gathalast">Sabbaṃ anissaraṃ etaṃ, iti vuttaṃ mahesinā.</p>

<p rend="hangnum" n="714"><hi rend="paranum">714</hi><hi rend="dot">.</hi></p>

<p rend="gatha1"> ‘‘Yo taṃ tathā pajānāti, yathā buddhena desitaṃ;</p>

<p rend="gathalast">Na gaṇhāti bhavaṃ kiñci, sutattaṃva ayoguḷaṃ.</p>

<p rend="hangnum" n="715"><hi rend="paranum">715</hi><hi rend="dot">.</hi></p>

<p rend="gatha1"> ‘‘Na me hoti ‘ahosi’nti, ‘bhavissa’nti na hoti me;</p>

<p rend="gathalast">Saṅkhārā vigamissanti, tattha kā paridevanā.</p>

<p rend="hangnum" n="716"><hi rend="paranum">716</hi><hi rend="dot">.</hi></p>

<p rend="gatha1"> ‘‘Suddhaṃ dhammasamuppādaṃ, suddhaṃ saṅkhārasantatiṃ;</p>

<p rend="gathalast">Passantassa yathābhūtaṃ, na bhayaṃ hoti gāmaṇi.</p>

<p rend="hangnum" n="717"><hi rend="paranum">717</hi><hi rend="dot">.</hi></p>

<p rend="gatha1"> ‘‘Tiṇakaṭṭhasamaṃ <pb ed="M" n="0.0321" /><pb ed="V" n="0.0256" /> lokaṃ, yadā paññāya passati;</p>

<p rend="gathalast">Mamattaṃ so asaṃvindaṃ, ‘natthi me’ti na socati.</p>

<p rend="hangnum" n="718"><hi rend="paranum">718</hi><hi rend="dot">.</hi></p>

<p rend="gatha1"> ‘‘Ukkaṇṭhāmi <pb ed="P" n="0.0072" /> sarīrena, bhavenamhi anatthiko;</p>

<p rend="gathalast">Soyaṃ <pb ed="T" n="0.0371" /> bhijjissati kāyo, añño ca na bhavissati.</p>

<p rend="hangnum" n="719"><hi rend="paranum">719</hi><hi rend="dot">.</hi></p>

<p rend="gatha1"> ‘‘Yaṃ vo kiccaṃ sarīrena, taṃ karotha yadicchatha;</p>

<p rend="gathalast">Na me tappaccayā tattha, doso pemañca hehiti’’.</p>

<p rend="hangnum" n="720"><hi rend="paranum">720</hi><hi rend="dot">.</hi></p>

<p rend="gatha1"> Tassa taṃ vacanaṃ sutvā, abbhutaṃ lomahaṃsanaṃ;</p>

<p rend="gathalast">Satthāni nikkhipitvāna, māṇavā etadabravuṃ.</p>

<p rend="hangnum" n="721"><hi rend="paranum">721</hi><hi rend="dot">.</hi></p>

<p rend="gatha1"> ‘‘Kiṃ bhadante karitvāna, ko vā ācariyo tava;</p>

<p rend="gathalast">Kassa sāsanamāgamma, labbhate taṃ asokatā’’.</p>

<p rend="hangnum" n="722"><hi rend="paranum">722</hi><hi rend="dot">.</hi></p>

<p rend="gatha1"> ‘‘Sabbaññū sabbadassāvī, jino ācariyo mama;</p>

<p rend="gathalast">Mahākāruṇiko satthā, sabbalokatikicchako.</p>

<p rend="hangnum" n="723"><hi rend="paranum">723</hi><hi rend="dot">.</hi></p>

<p rend="gatha1"> ‘‘Tenāyaṃ desito dhammo, khayagāmī anuttaro;</p>

<p rend="gathalast">Tassa sāsanamāgamma, labbhate taṃ asokatā’’.</p>

<p rend="hangnum" n="724"><hi rend="paranum">724</hi><hi rend="dot">.</hi></p>

<p rend="gatha1"> Sutvāna corā isino subhāsitaṃ, nikkhippa satthāni ca āvudhāni ca;</p>

<p rend="gathalast">Tamhā ca kammā viramiṃsu eke, eke ca pabbajjamarocayiṃsu.</p>

<p rend="hangnum" n="725"><hi rend="paranum">725</hi><hi rend="dot">.</hi></p>

<p rend="gatha1"> Te pabbajitvā sugatassa sāsane, bhāvetva bojjhaṅgabalāni paṇḍitā;</p>

<p rend="gathalast">Udaggacittā sumanā katindriyā, phusiṃsu nibbānapadaṃ asaṅkhatanti.</p>

<p rend="centre">…Adhimutto thero….</p>

<p rend="title">2. Pārāpariyattheragāthā</p>

<p rend="hangnum" n="726"><hi rend="paranum">726</hi><hi rend="dot">.</hi></p>

<p rend="gatha1"> ‘‘Samaṇassa <pb ed="T" n="0.0372" /> ahu cintā, pārāpariyassa bhikkhuno;</p>

<p rend="gathalast">Ekakassa nisinnassa, pavivittassa jhāyino.</p>

<p rend="hangnum" n="727"><hi rend="paranum">727</hi><hi rend="dot">.</hi></p>

<p rend="gatha1"> ‘‘Kimānupubbaṃ puriso, kiṃ vataṃ kiṃ samācāraṃ;</p>

<p rend="gathalast">Attano kiccakārīssa, na ca kañci viheṭhaye.</p>

<p rend="hangnum" n="728"><hi rend="paranum">728</hi><hi rend="dot">.</hi></p>

<p rend="gatha1"> ‘‘Indriyāni <pb ed="M" n="0.0322" /> manussānaṃ, hitāya ahitāya ca;</p>

<p rend="gathalast">Arakkhitāni ahitāya, rakkhitāni hitāya ca.</p>

<p rend="hangnum" n="729"><hi rend="paranum">729</hi><hi rend="dot">.</hi></p>

<p rend="gatha1"> ‘‘Indriyāneva sārakkhaṃ, indriyāni ca gopayaṃ;</p>

<p rend="gathalast">Attano kiccakārīssa, na ca kañci viheṭhaye.</p>

<p rend="hangnum" n="730"><hi rend="paranum">730</hi><hi rend="dot">.</hi></p>

<p rend="gatha1"> ‘‘Cakkhundriyaṃ <pb ed="V" n="0.0257" /> ce rūpesu, gacchantaṃ anivārayaṃ;</p>

<p rend="gathalast">Anādīnavadassāvī, so dukkhā na hi muccati.</p>

<p rend="hangnum" n="731"><hi rend="paranum">731</hi><hi rend="dot">.</hi></p>

<p rend="gatha1"> ‘‘Sotindriyaṃ ce saddesu, gacchantaṃ anivārayaṃ;</p>

<p rend="gathalast">Anādīnavadassāvī, so dukkhā na hi muccati.</p>

<p rend="hangnum" n="732"><hi rend="paranum">732</hi><hi rend="dot">.</hi></p>

<p rend="gatha1"> ‘‘Anissaraṇadassāvī <pb ed="P" n="0.0073" />, gandhe ce paṭisevati;</p>

<p rend="gathalast">Na so muccati dukkhamhā, gandhesu adhimucchito.</p>

<p rend="hangnum" n="733"><hi rend="paranum">733</hi><hi rend="dot">.</hi></p>

<p rend="gatha1"> ‘‘Ambilaṃ madhuraggañca, tittakaggamanussaraṃ;</p>

<p rend="gathalast">Rasataṇhāya gadhito, hadayaṃ nāvabujjhati.</p>

<p rend="hangnum" n="734"><hi rend="paranum">734</hi><hi rend="dot">.</hi></p>

<p rend="gatha1"> ‘‘Subhānyappaṭikūlāni, phoṭṭhabbāni anussaraṃ;</p>

<p rend="gathalast">Ratto rāgādhikaraṇaṃ, vividhaṃ vindate dukhaṃ.</p>

<p rend="hangnum" n="735"><hi rend="paranum">735</hi><hi rend="dot">.</hi></p>

<p rend="gatha1"> ‘‘Manaṃ cetehi dhammehi, yo na sakkoti rakkhituṃ;</p>

<p rend="gathalast">Tato <pb ed="T" n="0.0373" /> naṃ dukkhamanveti, sabbehetehi pañcahi.</p>

<p rend="hangnum" n="736"><hi rend="paranum">736</hi><hi rend="dot">.</hi></p>

<p rend="gatha1"> ‘‘Pubbalohitasampuṇṇaṃ, bahussa kuṇapassa ca;</p>

<p rend="gathalast">Naravīrakataṃ vagguṃ, samuggamiva cittitaṃ.</p>

<p rend="hangnum" n="737"><hi rend="paranum">737</hi><hi rend="dot">.</hi></p>

<p rend="gatha1"> ‘‘Kaṭukaṃ madhurassādaṃ, piyanibandhanaṃ dukhaṃ;</p>

<p rend="gathalast">Khuraṃva madhunā littaṃ, ullihaṃ nāvabujjhati.</p>

<p rend="hangnum" n="738"><hi rend="paranum">738</hi><hi rend="dot">.</hi></p>

<p rend="gatha1"> ‘‘Itthirūpe itthisare, phoṭṭhabbepi ca itthiyā;</p>

<p rend="gathalast">Itthigandhesu sāratto, vividhaṃ vindate dukhaṃ.</p>

<p rend="hangnum" n="739"><hi rend="paranum">739</hi><hi rend="dot">.</hi></p>

<p rend="gatha1"> ‘‘Itthisotāni sabbāni, sandanti pañca pañcasu;</p>

<p rend="gathalast">Tesamāvaraṇaṃ kātuṃ, yo sakkoti vīriyavā.</p>

<p rend="hangnum" n="740"><hi rend="paranum">740</hi><hi rend="dot">.</hi></p>

<p rend="gatha1"> ‘‘So atthavā so dhammaṭṭho, so dakkho so vicakkhaṇo;</p>

<p rend="gathalast">Kareyya ramamānopi, kiccaṃ dhammatthasaṃhitaṃ.</p>

<p rend="hangnum" n="741"><hi rend="paranum">741</hi><hi rend="dot">.</hi></p>

<p rend="gatha1"> ‘‘Atho <pb ed="M" n="0.0323" /> sīdati saññuttaṃ, vajje kiccaṃ niratthakaṃ;</p>

<p rend="gathalast">‘Na taṃ kicca’nti maññitvā, appamatto vicakkhaṇo.</p>

<p rend="hangnum" n="742"><hi rend="paranum">742</hi><hi rend="dot">.</hi></p>

<p rend="gatha1"> ‘‘Yañca atthena saññuttaṃ, yā ca dhammagatā rati;</p>

<p rend="gathalast">Taṃ samādāya vattetha, sā hi ve uttamā rati.</p>

<p rend="hangnum" n="743"><hi rend="paranum">743</hi><hi rend="dot">.</hi></p>

<p rend="gatha1"> ‘‘Uccāvacehupāyehi, paresamabhijigīsati;</p>

<p rend="gathalast">Hantvā vadhitvā atha socayitvā, ālopati sāhasā yo paresaṃ.</p>

<p rend="hangnum" n="744"><hi rend="paranum">744</hi><hi rend="dot">.</hi></p>

<p rend="gatha1"> ‘‘Tacchanto āṇiyā āṇiṃ, nihanti balavā yathā;</p>

<p rend="gathalast">Indriyānindriyeheva <pb ed="T" n="0.0374" />, nihanti kusalo tathā.</p>

<p rend="hangnum" n="745"><hi rend="paranum">745</hi><hi rend="dot">.</hi></p>

<p rend="gatha1"> ‘‘Saddhaṃ <pb ed="V" n="0.0258" /> vīriyaṃ samādhiñca, satipaññañca bhāvayaṃ;</p>

<p rend="gathalast">Pañca pañcahi hantvāna, anīgho yāti brāhmaṇo.</p>

<p rend="hangnum" n="746"><hi rend="paranum">746</hi><hi rend="dot">.</hi></p>

<p rend="gatha1"> ‘‘So atthavā so dhammaṭṭho, katvā vākyānusāsaniṃ;</p>

<p rend="gathalast">Sabbena sabbaṃ buddhassa, so naro sukhamedhatī’’ti.</p>

<p rend="centre">…Pārāpariyo thero….</p>

<p rend="title">3. Telakānittheragāthā</p>

<p rend="hangnum" n="747"><hi rend="paranum">747</hi><hi rend="dot">.</hi></p>

<p rend="gatha1"> ‘‘Cirarattaṃ vatātāpī, dhammaṃ anuvicintayaṃ;</p>

<p rend="gathalast">Samaṃ cittassa nālatthaṃ, pucchaṃ samaṇabrāhmaṇe.</p>

<p rend="hangnum" n="748"><hi rend="paranum">748</hi><hi rend="dot">.</hi></p>

<p rend="gatha1"> ‘‘‘Ko <pb ed="P" n="0.0074" /> so pāraṅgato loke, ko patto amatogadhaṃ;</p>

<p rend="gathalast">Kassa dhammaṃ paṭicchāmi, paramatthavijānanaṃ’.</p>

<p rend="hangnum" n="749"><hi rend="paranum">749</hi><hi rend="dot">.</hi></p>

<p rend="gatha1"> ‘‘Antovaṅkagato āsi, macchova ghasamāmisaṃ;</p>

<p rend="gathalast">Baddho mahindapāsena, vepacityasuro yathā.</p>

<p rend="hangnum" n="750"><hi rend="paranum">750</hi><hi rend="dot">.</hi></p>

<p rend="gatha1"> ‘‘Añchāmi naṃ na muñcāmi, asmā sokapariddavā;</p>

<p rend="gathalast">Ko me bandhaṃ muñcaṃ loke, sambodhiṃ vedayissati.</p>

<p rend="hangnum" n="751"><hi rend="paranum">751</hi><hi rend="dot">.</hi></p>

<p rend="gatha1"> ‘‘Samaṇaṃ brāhmaṇaṃ vā kaṃ, ādisantaṃ pabhaṅgunaṃ.</p>

<p rend="gathalast">Kassa dhammaṃ paṭicchāmi, jarāmaccupavāhanaṃ.</p>

<p rend="hangnum" n="752"><hi rend="paranum">752</hi><hi rend="dot">.</hi></p>

<p rend="gatha1"> ‘‘Vicikicchākaṅkhāganthitaṃ, sārambhabalasaññutaṃ;</p>

<p rend="gathalast">Kodhappattamanatthaddhaṃ, abhijappappadāraṇaṃ.</p>

<p rend="hangnum" n="753"><hi rend="paranum">753</hi><hi rend="dot">.</hi></p>

<p rend="gatha1"> ‘‘Taṇhādhanusamuṭṭhānaṃ <pb ed="M" n="0.0324" />, dve ca pannarasāyutaṃ <note>dvedhāpannarasāyutaṃ (?)</note>;</p>

<p rend="gathalast">Passa <pb ed="T" n="0.0375" /> orasikaṃ bāḷhaṃ, bhetvāna yadi <note>yada (sī. aṭṭha.) hadi (?) ‘‘hadaye’’ti taṃsaṃvaṇṇanā</note> tiṭṭhati.</p>

<p rend="hangnum" n="754"><hi rend="paranum">754</hi><hi rend="dot">.</hi></p>

<p rend="gatha1"> ‘‘Anudiṭṭhīnaṃ appahānaṃ, saṅkappaparatejitaṃ;</p>

<p rend="gathalast">Tena viddho pavedhāmi, pattaṃva māluteritaṃ.</p>

<p rend="hangnum" n="755"><hi rend="paranum">755</hi><hi rend="dot">.</hi></p>

<p rend="gatha1"> ‘‘Ajjhattaṃ me samuṭṭhāya, khippaṃ paccati māmakaṃ;</p>

<p rend="gathalast">Chaphassāyatanī kāyo, yattha sarati sabbadā.</p>

<p rend="hangnum" n="756"><hi rend="paranum">756</hi><hi rend="dot">.</hi></p>

<p rend="gatha1"> ‘‘Taṃ na passāmi tekicchaṃ, yo metaṃ sallamuddhare;</p>

<p rend="gathalast">Nānārajjena satthena <note>nāraggena na satthena (?)</note>, nāññena vicikicchitaṃ.</p>

<p rend="hangnum" n="757"><hi rend="paranum">757</hi><hi rend="dot">.</hi></p>

<p rend="gatha1"> ‘‘Ko me asattho avaṇo, sallamabbhantarapassayaṃ;</p>

<p rend="gathalast">Ahiṃsaṃ sabbagattāni, sallaṃ me uddharissati.</p>

<p rend="hangnum" n="758"><hi rend="paranum">758</hi><hi rend="dot">.</hi></p>

<p rend="gatha1"> ‘‘Dhammappati <pb ed="V" n="0.0259" /> hi so seṭṭho, visadosappavāhako;</p>

<p rend="gathalast">Gambhīre patitassa me, thalaṃ pāṇiñca dassaye.</p>

<p rend="hangnum" n="759"><hi rend="paranum">759</hi><hi rend="dot">.</hi></p>

<p rend="gatha1"> ‘‘Rahadehamasmi ogāḷho, ahāriyarajamattike;</p>

<p rend="gathalast">Māyāusūyasārambha, thinamiddhamapatthaṭe.</p>

<p rend="hangnum" n="760"><hi rend="paranum">760</hi><hi rend="dot">.</hi></p>

<p rend="gatha1"> ‘‘Uddhaccameghathanitaṃ, saṃyojanavalāhakaṃ;</p>

<p rend="gathalast">Vāhā vahanti kuddiṭṭhiṃ <note>duddiṭṭhiṃ (sī. dha. pa. 339)</note>, saṅkappā rāganissitā.</p>

<p rend="hangnum" n="761"><hi rend="paranum">761</hi><hi rend="dot">.</hi></p>

<p rend="gatha1"> ‘‘Savanti sabbadhi sotā, latā ubbhijja tiṭṭhati;</p>

<p rend="gathalast">Te sote ko nivāreyya, taṃ lataṃ ko hi checchati.</p>

<p rend="hangnum" n="762"><hi rend="paranum">762</hi><hi rend="dot">.</hi></p>

<p rend="gatha1"> ‘‘Velaṃ <pb ed="P" n="0.0075" /> karotha bhaddante, sotānaṃ sannivāraṇaṃ;</p>

<p rend="gathalast">Mā te manomayo soto, rukkhaṃva sahasā luve.</p>

<p rend="hangnum" n="763"><hi rend="paranum">763</hi><hi rend="dot">.</hi></p>

<p rend="gatha1"> ‘‘Evaṃ <pb ed="T" n="0.0376" /> me bhayajātassa, apārā pāramesato;</p>

<p rend="gathalast">Tāṇo paññāvudho satthā, isisaṅghanisevito.</p>

<p rend="hangnum" n="764"><hi rend="paranum">764</hi><hi rend="dot">.</hi></p>

<p rend="gatha1"> ‘‘Sopāṇaṃ sugataṃ suddhaṃ, dhammasāramayaṃ daḷhaṃ;</p>

<p rend="gathalast">Pādāsi vuyhamānassa, ‘mā bhāyī’ti ca mabravi.</p>

<p rend="hangnum" n="765"><hi rend="paranum">765</hi><hi rend="dot">.</hi></p>

<p rend="gatha1"> ‘‘Satipaṭṭhānapāsādaṃ, āruyha paccavekkhisaṃ;</p>

<p rend="gathalast">Yaṃ taṃ pubbe amaññissaṃ, sakkāyābhirataṃ pajaṃ.</p>

<p rend="hangnum" n="766"><hi rend="paranum">766</hi><hi rend="dot">.</hi></p>

<p rend="gatha1"> ‘‘Yadā <pb ed="M" n="0.0325" /> ca maggamaddakkhiṃ, nāvāya abhirūhanaṃ;</p>

<p rend="gathalast">Anadhiṭṭhāya attānaṃ, titthamaddakkhimuttamaṃ.</p>

<p rend="hangnum" n="767"><hi rend="paranum">767</hi><hi rend="dot">.</hi></p>

<p rend="gatha1"> ‘‘Sallaṃ attasamuṭṭhānaṃ, bhavanettippabhāvitaṃ;</p>

<p rend="gathalast">Etesaṃ appavattāya <note>appavattiyā (?)</note>, desesi maggamuttamaṃ.</p>

<p rend="hangnum" n="768"><hi rend="paranum">768</hi><hi rend="dot">.</hi></p>

<p rend="gatha1"> ‘‘Dīgharattānusayitaṃ, cirarattamadhiṭṭhitaṃ;</p>

<p rend="gathalast">Buddho mepānudī ganthaṃ, visadosappavāhano’’ti.</p>

<p rend="centre">…Telakāni thero….</p>

<p rend="title">4. Raṭṭhapālattheragāthā</p>

<p rend="hangnum" n="769"><hi rend="paranum">769</hi><hi rend="dot">.</hi></p>

<p rend="gatha1"><note>ma. ni. 2.302</note> ‘‘Passa cittakataṃ bimbaṃ, arukāyaṃ samussitaṃ;</p>

<p rend="gathalast">Āturaṃ bahusaṅkappaṃ, yassa natthi dhuvaṃ ṭhiti.</p>

<p rend="hangnum" n="770"><hi rend="paranum">770</hi><hi rend="dot">.</hi></p>

<p rend="gatha1"> ‘‘Passa cittakataṃ rūpaṃ, maṇinā kuṇḍalena ca;</p>

<p rend="gathalast">Aṭṭhiṃ tacena onaddhaṃ, saha vatthehi sobhati.</p>

<p rend="hangnum" n="771"><hi rend="paranum">771</hi><hi rend="dot">.</hi></p>

<p rend="gatha1"> ‘‘Alattakakatā <pb ed="V" n="0.0260" /> pādā, mukhaṃ cuṇṇakamakkhitaṃ;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="772"><hi rend="paranum">772</hi><hi rend="dot">.</hi></p>

<p rend="gatha1"> ‘‘Aṭṭhapadakatā <pb ed="T" n="0.0377" /> kesā, nettā añjanamakkhitā;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="773"><hi rend="paranum">773</hi><hi rend="dot">.</hi></p>

<p rend="gatha1"> ‘‘Añjanīva navā cittā, pūtikāyo alaṅkato;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="774"><hi rend="paranum">774</hi><hi rend="dot">.</hi></p>

<p rend="gatha1"> ‘‘Odahi migavo pāsaṃ, nāsadā vāguraṃ migo;</p>

<p rend="gathalast">Bhutvā nivāpaṃ gacchāma, kandante migabandhake.</p>

<p rend="hangnum" n="775"><hi rend="paranum">775</hi><hi rend="dot">.</hi></p>

<p rend="gatha1"> ‘‘Chinno pāso migavassa, nāsadā vāguraṃ migo;</p>

<p rend="gathalast">Bhutvā nivāpaṃ gacchāma, socante migaluddake.</p>

<p rend="hangnum" n="776"><hi rend="paranum">776</hi><hi rend="dot">.</hi></p>

<p rend="gatha1"> ‘‘Passāmi loke sadhane manusse, laddhāna vittaṃ na dadanti mohā;</p>

<p rend="gathalast">Luddhā <pb ed="P" n="0.0076" /> dhanaṃ sannicayaṃ karonti, bhiyyova kāme abhipatthayanti.</p>

<p rend="hangnum" n="777"><hi rend="paranum">777</hi><hi rend="dot">.</hi></p>

<p rend="gatha1"> ‘‘Rājā <pb ed="M" n="0.0326" /> pasayhappathaviṃ vijetvā, sasāgarantaṃ mahimāvasanto;</p>

<p rend="gathalast">Oraṃ samuddassa atittarūpo, pāraṃ samuddassapi patthayetha.</p>

<p rend="hangnum" n="778"><hi rend="paranum">778</hi><hi rend="dot">.</hi></p>

<p rend="gatha1"> ‘‘Rājā ca aññe ca bahū manussā, avītataṇhā maraṇaṃ upenti;</p>

<p rend="gathalast">Ūnāva hutvāna jahanti dehaṃ, kāmehi lokamhi na hatthi titti.</p>

<p rend="hangnum" n="779"><hi rend="paranum">779</hi><hi rend="dot">.</hi></p>

<p rend="gatha1"> ‘‘Kandanti <pb ed="T" n="0.0378" /> naṃ ñātī pakiriya kese, aho vatā no amarāti cāhu;</p>

<p rend="gathalast">Vatthena naṃ pārutaṃ nīharitvā, citaṃ samodhāya tato ḍahanti.</p>

<p rend="hangnum" n="780"><hi rend="paranum">780</hi><hi rend="dot">.</hi></p>

<p rend="gatha1"> ‘‘So ḍayhati sūlehi tujjamāno, ekena vatthena <note>etena gatthena (ka.)</note> pahāya bhoge;</p>

<p rend="gathalast">Na mīyamānassa bhavanti tāṇā, ñātī ca mittā atha vā sahāyā.</p>

<p rend="hangnum" n="781"><hi rend="paranum">781</hi><hi rend="dot">.</hi></p>

<p rend="gatha1"> ‘‘Dāyādakā tassa dhanaṃ haranti, satto pana gacchati yena kammaṃ;</p>

<p rend="gathalast">Na mīyamānaṃ dhanamanveti <note>manviti (ka.)</note> kiñci, puttā ca dārā ca dhanañca raṭṭhaṃ.</p>

<p rend="hangnum" n="782"><hi rend="paranum">782</hi><hi rend="dot">.</hi></p>

<p rend="gatha1"> ‘‘Na dīghamāyuṃ labhate dhanena, na cāpi vittena jaraṃ vihanti;</p>

<p rend="gathalast">Appappaṃ hidaṃ jīvitamāhu dhīrā, asassataṃ vippariṇāmadhammaṃ.</p>

<p rend="hangnum" n="783"><hi rend="paranum">783</hi><hi rend="dot">.</hi></p>

<p rend="gatha1"> ‘‘Aḍḍhā daliddā ca phusanti phassaṃ, bālo ca dhīro ca tatheva phuṭṭho;</p>

<p rend="gathalast">Bālo hi bālyā vadhitova seti, dhīro <pb ed="T" n="0.0379" /> ca no vedhati phassaphuṭṭho.</p>

<p rend="hangnum" n="784"><hi rend="paranum">784</hi><hi rend="dot">.</hi></p>

<p rend="gatha1"> ‘‘Tasmā <pb ed="M" n="0.0327" /> hi paññāva dhanena seyyā, yāya vosānamidhādhigacchati;</p>

<p rend="gathalast">Abyositattā hi bhavābhavesu, pāpāni kammāni karoti mohā.</p>

<p rend="hangnum" n="785"><hi rend="paranum">785</hi><hi rend="dot">.</hi></p>

<p rend="gatha1"> ‘‘Upeti <pb ed="P" n="0.0077" /> gabbhañca parañca lokaṃ, saṃsāramāpajja paramparāya;</p>

<p rend="gathalast">Tassappapañño abhisaddahanto, upeti gabbhañca parañca lokaṃ.</p>

<p rend="hangnum" n="786"><hi rend="paranum">786</hi><hi rend="dot">.</hi></p>

<p rend="gatha1"> ‘‘Coro <pb ed="V" n="0.0261" /> yathā sandhimukhe gahīto, sakammunā haññati pāpadhammo;</p>

<p rend="gathalast">Evaṃ pajā pecca paramhi loke, sakammunā haññati pāpadhammo.</p>

<p rend="hangnum" n="787"><hi rend="paranum">787</hi><hi rend="dot">.</hi></p>

<p rend="gatha1"> ‘‘Kāmā hi citrā madhurā manoramā, virūparūpena mathenti cittaṃ;</p>

<p rend="gathalast">Ādīnavaṃ kāmaguṇesu disvā, tasmā ahaṃ pabbajitomhi rāja.</p>

<p rend="hangnum" n="788"><hi rend="paranum">788</hi><hi rend="dot">.</hi></p>

<p rend="gatha1"> ‘‘Dumapphalānīva patanti māṇavā, daharā ca vuḍḍhā ca sarīrabhedā;</p>

<p rend="gathalast">Etampi <pb ed="T" n="0.0380" /> disvā pabbajitomhi rāja, apaṇṇakaṃ sāmaññameva seyyo.</p>

<p rend="hangnum" n="789"><hi rend="paranum">789</hi><hi rend="dot">.</hi></p>

<p rend="gatha1"> ‘‘Saddhāyāhaṃ pabbajito, upeto jinasāsane;</p>

<p rend="gathalast">Avajjhā mayhaṃ pabbajjā, anaṇo bhuñjāmi bhojanaṃ.</p>

<p rend="hangnum" n="790"><hi rend="paranum">790</hi><hi rend="dot">.</hi></p>

<p rend="gatha1"> ‘‘Kāme ādittato disvā, jātarūpāni satthato;</p>

<p rend="gathalast">Gabbhavokkantito dukkhaṃ, nirayesu mahabbhayaṃ.</p>

<p rend="hangnum" n="791"><hi rend="paranum">791</hi><hi rend="dot">.</hi></p>

<p rend="gatha1"> ‘‘Etamādīnavaṃ ñatvā, saṃvegaṃ alabhiṃ tadā;</p>

<p rend="gathalast">Sohaṃ viddho tadā santo, sampatto āsavakkhayaṃ.</p>

<p rend="hangnum" n="792"><hi rend="paranum">792</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="793"><hi rend="paranum">793</hi><hi rend="dot">.</hi></p>

<p rend="gatha1"> ‘‘Yassatthāya pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo’’ti.</p>

<p rend="centre">… Raṭṭhapālo thero….</p>

<p rend="title">5. Mālukyaputtattheragāthā</p>

<p rend="hangnum" n="794"><hi rend="paranum">794</hi><hi rend="dot">.</hi></p>

<p rend="gatha1"><note>saṃ. ni. 4.95</note> ‘‘Rūpaṃ <pb ed="M" n="0.0328" /> disvā sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="795"><hi rend="paranum">795</hi><hi rend="dot">.</hi></p>

<p rend="gatha1"> ‘‘Tassa <pb ed="T" n="0.0381" /> vaḍḍhanti vedanā, anekā rūpasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna <note>nibbānaṃ (sī.)</note> vuccati.</p>

<p rend="hangnum" n="796"><hi rend="paranum">796</hi><hi rend="dot">.</hi></p>

<p rend="gatha1"> ‘‘Saddaṃ sutvā sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="797"><hi rend="paranum">797</hi><hi rend="dot">.</hi></p>

<p rend="gatha1"> ‘‘Tassa vaḍḍhanti vedanā, anekā saddasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna vuccati.</p>

<p rend="hangnum" n="798"><hi rend="paranum">798</hi><hi rend="dot">.</hi></p>

<p rend="gatha1"> ‘‘Gandhaṃ ghatvā sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="799"><hi rend="paranum">799</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="0.0262" /> vaḍḍhanti vedanā, anekā gandhasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna vuccati.</p>

<p rend="hangnum" n="800"><hi rend="paranum">800</hi><hi rend="dot">.</hi></p>

<p rend="gatha1"> ‘‘Rasaṃ bhotvā sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="801"><hi rend="paranum">801</hi><hi rend="dot">.</hi></p>

<p rend="gatha1"> ‘‘Tassa <pb ed="T" n="0.0382" /> vaḍḍhanti vedanā, anekā rasasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna vuccati.</p>

<p rend="hangnum" n="802"><hi rend="paranum">802</hi><hi rend="dot">.</hi></p>

<p rend="gatha1"> ‘‘Phassaṃ <pb ed="P" n="0.0078" /> phussa sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="803"><hi rend="paranum">803</hi><hi rend="dot">.</hi></p>

<p rend="gatha1"> ‘‘Tassa vaḍḍhanti vedanā, anekā phassasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna vuccati.</p>

<p rend="hangnum" n="804"><hi rend="paranum">804</hi><hi rend="dot">.</hi></p>

<p rend="gatha1"> ‘‘Dhammaṃ ñatvā sati muṭṭhā, piyaṃ nimittaṃ manasi karoto;</p>

<p rend="gathalast">Sārattacitto vedeti, tañca ajjhossa tiṭṭhati.</p>

<p rend="hangnum" n="805"><hi rend="paranum">805</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="0.0329" /> vaḍḍhanti vedanā, anekā dhammasambhavā;</p>

<p rend="gatha2">Abhijjhā ca vihesā ca, cittamassūpahaññati;</p>

<p rend="gathalast">Evamācinato dukkhaṃ, ārā nibbāna vuccati.</p>

<p rend="hangnum" n="806"><hi rend="paranum">806</hi><hi rend="dot">.</hi></p>

<p rend="gatha1"> ‘‘Na so rajjati rūpesu, rūpaṃ disvā patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="807"><hi rend="paranum">807</hi><hi rend="dot">.</hi></p>

<p rend="gatha1"> ‘‘Yathāssa passato rūpaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati.</p>

<p rend="hangnum" n="808"><hi rend="paranum">808</hi><hi rend="dot">.</hi></p>

<p rend="gatha1"> ‘‘Na so rajjati saddesu, saddaṃ sutvā patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="809"><hi rend="paranum">809</hi><hi rend="dot">.</hi></p>

<p rend="gatha1"> ‘‘Yathāssa suṇato saddaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati.</p>

<p rend="hangnum" n="810"><hi rend="paranum">810</hi><hi rend="dot">.</hi></p>

<p rend="gatha1"> ‘‘Na so rajjati gandhesu, gandhaṃ ghatvā patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="811"><hi rend="paranum">811</hi><hi rend="dot">.</hi></p>

<p rend="gatha1"> ‘‘Yathāssa <pb ed="V" n="0.0263" /> ghāyato gandhaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati.</p>

<p rend="hangnum" n="812"><hi rend="paranum">812</hi><hi rend="dot">.</hi></p>

<p rend="gatha1"> ‘‘Na <pb ed="T" n="0.0383" /> so rajjati rasesu, rasaṃ bhotvā patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="813"><hi rend="paranum">813</hi><hi rend="dot">.</hi></p>

<p rend="gatha1"> ‘‘Yathāssa sāyarato rasaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati.</p>

<p rend="hangnum" n="814"><hi rend="paranum">814</hi><hi rend="dot">.</hi></p>

<p rend="gatha1"> ‘‘Na so rajjati phassesu, phassaṃ phussa patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="815"><hi rend="paranum">815</hi><hi rend="dot">.</hi></p>

<p rend="gatha1"> ‘‘Yathāssa phusato phassaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati.</p>

<p rend="hangnum" n="816"><hi rend="paranum">816</hi><hi rend="dot">.</hi></p>

<p rend="gatha1"> ‘‘Na so rajjati dhammesu, dhammaṃ ñatvā patissato;</p>

<p rend="gathalast">Virattacitto vedeti, tañca nājjhossa tiṭṭhati.</p>

<p rend="hangnum" n="817"><hi rend="paranum">817</hi><hi rend="dot">.</hi></p>

<p rend="gatha1"> ‘‘Yathāssa <pb ed="M" n="0.0330" /> vijānato dhammaṃ, sevato cāpi vedanaṃ;</p>

<p rend="gatha2">Khīyati nopacīyati, evaṃ so caratī sato;</p>

<p rend="gathalast">Evaṃ apacinato dukkhaṃ, santike nibbāna vuccati’’.</p>

<p rend="centre">… Mālukyaputto thero….</p>

<p rend="title">6. Selattheragāthā</p>

<p rend="hangnum" n="818"><hi rend="paranum">818</hi><hi rend="dot">.</hi></p>

<p rend="gatha1"> ‘‘Paripuṇṇakāyo suruci, sujāto cārudassano;</p>

<p rend="gathalast">Suvaṇṇavaṇṇosi bhagavā, susukkadāṭhosi vīriyavā <note>susukkadāṭho virīyavā (sī.)</note>.</p>

<p rend="hangnum" n="819"><hi rend="paranum">819</hi><hi rend="dot">.</hi></p>

<p rend="gatha1"> ‘‘Narassa hi sujātassa, ye bhavanti viyañjanā;</p>

<p rend="gathalast">Sabbe <pb ed="T" n="0.0384" /> te tava kāyasmiṃ, mahāpurisalakkhaṇā.</p>

<p rend="hangnum" n="820"><hi rend="paranum">820</hi><hi rend="dot">.</hi></p>

<p rend="gatha1"> ‘‘Pasannanetto sumukho, brahā uju patāpavā;</p>

<p rend="gathalast">Majjhe samaṇasaṅghassa, ādiccova virocasi.</p>

<p rend="hangnum" n="821"><hi rend="paranum">821</hi><hi rend="dot">.</hi></p>

<p rend="gatha1"> ‘‘Kalyāṇadassano bhikkhu, kañcanasannibhattaco;</p>

<p rend="gathalast">Kiṃ te samaṇabhāvena, evaṃ uttamavaṇṇino.</p>

<p rend="hangnum" n="822"><hi rend="paranum">822</hi><hi rend="dot">.</hi></p>

<p rend="gatha1"> ‘‘Rājā <pb ed="V" n="0.0264" /> arahasi bhavituṃ, cakkavattī rathesabho;</p>

<p rend="gathalast">Cāturanto vijitāvī, jambusaṇḍassa <note>jambumaṇḍassa (ka.)</note> issaro.</p>

<p rend="hangnum" n="823"><hi rend="paranum">823</hi><hi rend="dot">.</hi></p>

<p rend="gatha1"> ‘‘Khattiyā bhogī rājāno <note>bhogā rājāno (sī. ka.), bhojarājāno (syā.)</note>, anuyantā bhavanti te;</p>

<p rend="gathalast">Rājābhirājā <note>rājādhirājā (sī. ka.)</note> manujindo, rajjaṃ kārehi gotama’’.</p>

<p rend="hangnum" n="824"><hi rend="paranum">824</hi><hi rend="dot">.</hi></p>

<p rend="gatha1"> ‘‘Rājāhamasmi <pb ed="P" n="0.0079" /> sela, (selāti bhagavā) dhammarājā anuttaro;</p>

<p rend="gathalast">Dhammena cakkaṃ vattemi, cakkaṃ appaṭivattiyaṃ’’.</p>

<p rend="hangnum" n="825"><hi rend="paranum">825</hi><hi rend="dot">.</hi></p>

<p rend="gatha1"> ‘‘Sambuddho paṭijānāsi, (iti selo brāhmaṇo) dhammarājā anuttaro;</p>

<p rend="gathalast">‘Dhammena cakkaṃ vattemi’, iti bhāsatha gotama.</p>

<p rend="hangnum" n="826"><hi rend="paranum">826</hi><hi rend="dot">.</hi></p>

<p rend="gatha1"> ‘‘Ko nu senāpati bhoto, sāvako satthuranvayo <note>anvayo (sī.)</note>;</p>

<p rend="gathalast">Ko tetamanuvatteti, dhammacakkaṃ pavattitaṃ’’.</p>

<p rend="hangnum" n="827"><hi rend="paranum">827</hi><hi rend="dot">.</hi></p>

<p rend="gatha1"> ‘‘Mayā <pb ed="M" n="0.0331" /> pavattitaṃ cakkaṃ, (selāti bhagavā) dhammacakkaṃ anuttaraṃ;</p>

<p rend="gathalast">Sāriputto anuvatteti, anujāto tathāgataṃ.</p>

<p rend="hangnum" n="828"><hi rend="paranum">828</hi><hi rend="dot">.</hi></p>

<p rend="gatha1"> ‘‘Abhiññeyyaṃ abhiññātaṃ, bhāvetabbañca bhāvitaṃ;</p>

<p rend="gathalast">Pahātabbaṃ pahīnaṃ me, tasmā buddhosmi brāhmaṇa.</p>

<p rend="hangnum" n="829"><hi rend="paranum">829</hi><hi rend="dot">.</hi></p>

<p rend="gatha1"> ‘‘Vinayassu <pb ed="T" n="0.0385" /> mayi kaṅkhaṃ, adhimuñcassu brāhmaṇa;</p>

<p rend="gathalast">Dullabhaṃ dassanaṃ hoti, sambuddhānaṃ abhiṇhaso.</p>

<p rend="hangnum" n="830"><hi rend="paranum">830</hi><hi rend="dot">.</hi></p>

<p rend="gatha1"> ‘‘Yesaṃ ve dullabho loke, pātubhāvo abhiṇhaso;</p>

<p rend="gathalast">Sohaṃ brāhmaṇa buddhosmi, sallakatto <note>sallakanto (sī.)</note> anuttaro.</p>

<p rend="hangnum" n="831"><hi rend="paranum">831</hi><hi rend="dot">.</hi></p>

<p rend="gatha1"> ‘‘Brahmabhūto atitulo, mārasenappamaddano;</p>

<p rend="gathalast">Sabbāmitte vase <note>vasī (syā. ka., ma. ni. 2.399; su. ni. 966)</note> katvā, modāmi akutobhayo’’.</p>

<p rend="hangnum" n="832"><hi rend="paranum">832</hi><hi rend="dot">.</hi></p>

<p rend="gatha1"> ‘‘Idaṃ bhonto nisāmetha, yathā bhāsati cakkhumā;</p>

<p rend="gathalast">Sallakatto mahāvīro, sīhova nadatī vane.</p>

<p rend="hangnum" n="833"><hi rend="paranum">833</hi><hi rend="dot">.</hi></p>

<p rend="gatha1"> ‘‘Brahmabhūtaṃ atitulaṃ, mārasenappamaddanaṃ;</p>

<p rend="gathalast">Ko disvā nappasīdeyya, api kaṇhābhijātiko.</p>

<p rend="hangnum" n="834"><hi rend="paranum">834</hi><hi rend="dot">.</hi></p>

<p rend="gatha1"> ‘‘Yo maṃ icchati anvetu, yo vā nicchati gacchatu;</p>

<p rend="gathalast">Idhāhaṃ pabbajissāmi, varapaññassa santike’’.</p>

<p rend="hangnum" n="835"><hi rend="paranum">835</hi><hi rend="dot">.</hi></p>

<p rend="gatha1"> ‘‘Etaṃ ce ruccati bhoto, sammāsambuddhasāsanaṃ;</p>

<p rend="gathalast">Mayampi pabbajissāma, varapaññassa santike.</p>

<p rend="hangnum" n="836"><hi rend="paranum">836</hi><hi rend="dot">.</hi></p>

<p rend="gatha1"> ‘‘Brāhmaṇā tisatā ime, yācanti pañjalīkatā;</p>

<p rend="gathalast">‘Brahmacariyaṃ carissāma, bhagavā tava santike’’’.</p>

<p rend="hangnum" n="837"><hi rend="paranum">837</hi><hi rend="dot">.</hi></p>

<p rend="gatha1"> ‘‘Svākhātaṃ <pb ed="V" n="0.0265" /> brahmacariyaṃ, (selāti bhagavā) sandiṭṭhikamakālikaṃ;</p>

<p rend="gathalast">Yattha amoghā pabbajjā, appamattassa sikkhato’’.</p>

<p rend="hangnum" n="838"><hi rend="paranum">838</hi><hi rend="dot">.</hi></p>

<p rend="gatha1"> ‘‘Yaṃ <pb ed="P" n="0.0080" /> taṃ saraṇamāgamha <note>saraṇamāgamma (sabbattha)</note>, ito aṭṭhame <note>aṭṭhami (syā. ka.)</note> cakkhuma;</p>

<p rend="gathalast">Sattarattena bhagavā, dantāmha tava sāsane.</p>

<p rend="hangnum" n="839"><hi rend="paranum">839</hi><hi rend="dot">.</hi></p>

<p rend="gatha1"> ‘‘Tuvaṃ <pb ed="T" n="0.0386" /><pb ed="M" n="0.0332" /> buddho tuvaṃ satthā, tuvaṃ mārābhibhū muni;</p>

<p rend="gathalast">Tuvaṃ anusaye chetvā, tiṇṇo tāresimaṃ pajaṃ.</p>

<p rend="hangnum" n="840"><hi rend="paranum">840</hi><hi rend="dot">.</hi></p>

<p rend="gatha1"> ‘‘Upadhī te samatikkantā, āsavā te padālitā;</p>

<p rend="gathalast">Sīhova anupādāno, pahīnabhayabheravo.</p>

<p rend="hangnum" n="841"><hi rend="paranum">841</hi><hi rend="dot">.</hi></p>

<p rend="gatha1"> ‘‘Bhikkhavo tisatā ime, tiṭṭhanti pañjalīkatā;</p>

<p rend="gathalast">Pāde vīra pasārehi, nāgā vandantu satthuno’’ti.</p>

<p rend="centre">… Selo thero….</p>

<p rend="title">7. Kāḷigodhāputtabhaddiyattheragāthā</p>

<p rend="hangnum" n="842"><hi rend="paranum">842</hi><hi rend="dot">.</hi></p>

<p rend="gatha1"> ‘‘Yātaṃ me hatthigīvāya, sukhumā vatthā padhāritā;</p>

<p rend="gathalast">Sālīnaṃ odano bhutto, sucimaṃsūpasecano.</p>

<p rend="hangnum" n="843"><hi rend="paranum">843</hi><hi rend="dot">.</hi></p>

<p rend="gatha1"> ‘‘Sojja bhaddo sātatiko, uñchāpattāgate rato;</p>

<p rend="gathalast">Jhāyati anupādāno, putto godhāya bhaddiyo.</p>

<p rend="hangnum" n="844"><hi rend="paranum">844</hi><hi rend="dot">.</hi></p>

<p rend="gatha1"> ‘‘Paṃsukūlī sātatiko, uñchāpattāgate rato;</p>

<p rend="gathalast">Jhāyati anupādāno, putto godhāya bhaddiyo.</p>

<p rend="hangnum" n="845"><hi rend="paranum">845</hi><hi rend="dot">.</hi></p>

<p rend="gatha1"> ‘‘Piṇḍapātī sātatiko…pe….</p>

<p rend="hangnum" n="846"><hi rend="paranum">846</hi><hi rend="dot">.</hi></p>

<p rend="gatha1"> ‘‘Tecīvarī sātatiko…pe….</p>

<p rend="hangnum" n="847"><hi rend="paranum">847</hi><hi rend="dot">.</hi></p>

<p rend="gatha1"> ‘‘Sapadānacārī sātatiko…pe….</p>

<p rend="hangnum" n="848"><hi rend="paranum">848</hi><hi rend="dot">.</hi></p>

<p rend="gatha1"> ‘‘Ekāsanī sātatiko…pe….</p>

<p rend="hangnum" n="849"><hi rend="paranum">849</hi><hi rend="dot">.</hi></p>

<p rend="gatha1"> ‘‘Pattapiṇḍī sātatiko…pe….</p>

<p rend="hangnum" n="850"><hi rend="paranum">850</hi><hi rend="dot">.</hi></p>

<p rend="gatha1"> ‘‘Khalupacchābhattī sātatiko…pe….</p>

<p rend="hangnum" n="851"><hi rend="paranum">851</hi><hi rend="dot">.</hi></p>

<p rend="gatha1"> ‘‘Āraññiko sātatiko…pe….</p>

<p rend="hangnum" n="852"><hi rend="paranum">852</hi><hi rend="dot">.</hi></p>

<p rend="gatha1"> ‘‘Rukkhamūliko <pb ed="T" n="0.0387" /> sātatiko…pe….</p>

<p rend="hangnum" n="853"><hi rend="paranum">853</hi><hi rend="dot">.</hi></p>

<p rend="gatha1"> ‘‘Abbhokāsī sātatiko…pe….</p>

<p rend="hangnum" n="854"><hi rend="paranum">854</hi><hi rend="dot">.</hi></p>

<p rend="gatha1"> ‘‘Sosāniko sātatiko…pe….</p>

<p rend="hangnum" n="855"><hi rend="paranum">855</hi><hi rend="dot">.</hi></p>

<p rend="gatha1"> ‘‘Yathāsanthatiko sātatiko…pe….</p>

<p rend="hangnum" n="856"><hi rend="paranum">856</hi><hi rend="dot">.</hi></p>

<p rend="gatha1"> ‘‘Nesajjiko <pb ed="M" n="0.0333" /><pb ed="V" n="0.0266" /> sātatiko…pe….</p>

<p rend="hangnum" n="857"><hi rend="paranum">857</hi><hi rend="dot">.</hi></p>

<p rend="gatha1"> ‘‘Appiccho sātatiko…pe….</p>

<p rend="hangnum" n="858"><hi rend="paranum">858</hi><hi rend="dot">.</hi></p>

<p rend="gatha1"> ‘‘Santuṭṭho sātatiko…pe….</p>

<p rend="hangnum" n="859"><hi rend="paranum">859</hi><hi rend="dot">.</hi></p>

<p rend="gatha1"> ‘‘Pavivitto sātatiko…pe….</p>

<p rend="hangnum" n="860"><hi rend="paranum">860</hi><hi rend="dot">.</hi></p>

<p rend="gatha1"> ‘‘Asaṃsaṭṭho sātatiko…pe….</p>

<p rend="hangnum" n="861"><hi rend="paranum">861</hi><hi rend="dot">.</hi></p>

<p rend="gatha1"> ‘‘Āraddhavīriyo sātatiko…pe….</p>

<p rend="hangnum" n="862"><hi rend="paranum">862</hi><hi rend="dot">.</hi></p>

<p rend="gatha1"> ‘‘Hitvā satapalaṃ kaṃsaṃ, sovaṇṇaṃ satarājikaṃ;</p>

<p rend="gathalast">Aggahiṃ mattikāpattaṃ, idaṃ dutiyābhisecanaṃ.</p>

<p rend="hangnum" n="863"><hi rend="paranum">863</hi><hi rend="dot">.</hi></p>

<p rend="gatha1"> ‘‘Ucce maṇḍalipākāre, daḷhamaṭṭālakoṭṭhake;</p>

<p rend="gathalast">Rakkhito khaggahatthehi, uttasaṃ vihariṃ pure.</p>

<p rend="hangnum" n="864"><hi rend="paranum">864</hi><hi rend="dot">.</hi></p>

<p rend="gatha1"> ‘‘Sojja bhaddo anutrāsī, pahīnabhayabheravo;</p>

<p rend="gathalast">Jhāyati vanamogayha, putto godhāya bhaddiyo.</p>

<p rend="hangnum" n="865"><hi rend="paranum">865</hi><hi rend="dot">.</hi></p>

<p rend="gatha1"> ‘‘Sīlakkhandhe patiṭṭhāya, satiṃ paññañca bhāvayaṃ;</p>

<p rend="gathalast">Pāpuṇiṃ anupubbena, sabbasaṃyojanakkhaya’’nti.</p>

<p rend="centre">… Bhaddiyo kāḷigodhāya putto thero….</p>

<p rend="title">8. Aṅgulimālattheragāthā</p>

<p rend="hangnum" n="866"><hi rend="paranum">866</hi><hi rend="dot">.</hi></p>

<p rend="gatha1"> ‘‘Gacchaṃ <pb ed="T" n="0.0388" /> vadesi samaṇa ‘ṭṭhitomhi’, mamañca brūsi ṭhitamaṭṭhitoti;</p>

<p rend="gathalast">Pucchāmi <pb ed="P" n="0.0081" /> taṃ samaṇa etamatthaṃ, ‘kathaṃ ṭhito tvaṃ ahamaṭṭhitomhi’’’.</p>

<p rend="hangnum" n="867"><hi rend="paranum">867</hi><hi rend="dot">.</hi></p>

<p rend="gatha1"> ‘‘Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;</p>

<p rend="gathalast">Tuvañca pāṇesu asaññatosi, tasmā ṭhitohaṃ tuvamaṭṭhitosi’’.</p>

<p rend="hangnum" n="868"><hi rend="paranum">868</hi><hi rend="dot">.</hi></p>

<p rend="gatha1"> ‘‘Cirassaṃ vata me mahito mahesī, mahāvanaṃ samaṇo paccapādi <note>paccupādi (sabbattha)</note>;</p>

<p rend="gathalast">Sohaṃ cajissāmi sahassapāpaṃ, sutvāna gāthaṃ tava dhammayuttaṃ’’.</p>

<p rend="hangnum" n="869"><hi rend="paranum">869</hi><hi rend="dot">.</hi></p>

<p rend="gatha1"> Icceva <pb ed="M" n="0.0334" /> coro asimāvudhañca, sobbhe papāte narake anvakāsi <note>akiri (ma. ni. 2.349)</note>;</p>

<p rend="gathalast">Avandi coro sugatassa pāde, tattheva pabbajjamayāci buddhaṃ.</p>

<p rend="hangnum" n="870"><hi rend="paranum">870</hi><hi rend="dot">.</hi></p>

<p rend="gatha1"> Buddho ca kho kāruṇiko mahesi, yo satthā lokassa sadevakassa;</p>

<p rend="gathalast">‘Tamehi bhikkhū’ti tadā avoca, eseva tassa ahu bhikkhubhāvo.</p>

<p rend="hangnum" n="871"><hi rend="paranum">871</hi><hi rend="dot">.</hi></p>

<p rend="gatha1"> ‘‘Yo <pb ed="T" n="0.0389" /> ca pubbe pamajjitvā, pacchā so nappamajjati;</p>

<p rend="gathalast">Somaṃ lokaṃ pabhāseti, abbhā muttova candimā.</p>

<p rend="hangnum" n="872"><hi rend="paranum">872</hi><hi rend="dot">.</hi></p>

<p rend="gatha1"> ‘‘Yassa <pb ed="V" n="0.0267" /> pāpaṃ kataṃ kammaṃ, kusalena pidhīyati <note>pithīyati (sī. syā.)</note>;</p>

<p rend="gathalast">Somaṃ lokaṃ pabhāseti, abbhā muttova candimā.</p>

<p rend="hangnum" n="873"><hi rend="paranum">873</hi><hi rend="dot">.</hi></p>

<p rend="gatha1"> ‘‘Yo have daharo bhikkhu, yuñjati buddhasāsane;</p>

<p rend="gathalast">Somaṃ lokaṃ pabhāseti, abbhā muttova candimā.</p>

<p rend="hangnum" n="874"><hi rend="paranum">874</hi><hi rend="dot">.</hi></p>

<p rend="gatha1"><note>disā hi (syā. ka., ma. ni. 2.352)</note> ‘‘Disāpi me dhammakathaṃ suṇantu, disāpi me yuñjantu buddhasāsane;</p>

<p rend="gathalast">Disāpi me te manuje bhajantu, ye dhammamevādapayanti santo.</p>

<p rend="hangnum" n="875"><hi rend="paranum">875</hi><hi rend="dot">.</hi></p>

<p rend="gatha1"> ‘‘Disā hi me khantivādānaṃ, avirodhappasaṃsinaṃ;</p>

<p rend="gathalast">Suṇantu dhammaṃ kālena, tañca anuvidhīyantu.</p>

<p rend="hangnum" n="876"><hi rend="paranum">876</hi><hi rend="dot">.</hi></p>

<p rend="gatha1"> ‘‘Na hi jātu so mamaṃ hiṃse, aññaṃ vā pana kiñcanaṃ <note>kañcinaṃ (sī. syā.), kañcanaṃ (?)</note>;</p>

<p rend="gathalast">Pappuyya paramaṃ santiṃ, rakkheyya tasathāvare.</p>

<p rend="hangnum" n="877"><hi rend="paranum">877</hi><hi rend="dot">.</hi></p>

<p rend="gatha1"><note>theragā. 19</note> ‘‘Udakañhi <pb ed="P" n="0.0082" /> nayanti nettikā, usukārā namayanti <note>damayanti (ka.)</note> tejanaṃ;</p>

<p rend="gathalast">Dāruṃ namayanti <note>damayanti (ka.)</note> tacchakā, attānaṃ damayanti paṇḍitā.</p>

<p rend="hangnum" n="878"><hi rend="paranum">878</hi><hi rend="dot">.</hi></p>

<p rend="gatha1"> ‘‘Daṇḍeneke <pb ed="M" n="0.0335" /> damayanti, aṅkusebhi kasāhi ca;</p>

<p rend="gathalast">Adaṇḍena asatthena, ahaṃ dantomhi tādinā.</p>

<p rend="hangnum" n="879"><hi rend="paranum">879</hi><hi rend="dot">.</hi></p>

<p rend="gatha1"> ‘‘‘Ahiṃsako’ti <pb ed="T" n="0.0390" /> me nāmaṃ, hiṃsakassa pure sato;</p>

<p rend="gathalast">Ajjāhaṃ saccanāmomhi, na naṃ hiṃsāmi kiñcanaṃ <note>kañcinaṃ (sī. syā.), kañcanaṃ (?)</note>.</p>

<p rend="hangnum" n="880"><hi rend="paranum">880</hi><hi rend="dot">.</hi></p>

<p rend="gatha1"> ‘‘Coro ahaṃ pure āsiṃ, aṅgulimāloti vissuto;</p>

<p rend="gathalast">Vuyhamāno mahoghena, buddhaṃ saraṇamāgamaṃ.</p>

<p rend="hangnum" n="881"><hi rend="paranum">881</hi><hi rend="dot">.</hi></p>

<p rend="gatha1"> ‘‘Lohitapāṇi pure āsiṃ, aṅgulimāloti vissuto;</p>

<p rend="gathalast">Saraṇagamanaṃ passa, bhavanetti samūhatā.</p>

<p rend="hangnum" n="882"><hi rend="paranum">882</hi><hi rend="dot">.</hi></p>

<p rend="gatha1"> ‘‘Tādisaṃ kammaṃ katvāna, bahuṃ duggatigāminaṃ;</p>

<p rend="gathalast">Phuṭṭho kammavipākena, anaṇo bhuñjāmi bhojanaṃ.</p>

<p rend="hangnum" n="883"><hi rend="paranum">883</hi><hi rend="dot">.</hi></p>

<p rend="gatha1"> ‘‘Pamādamanuyuñjanti, bālā dummedhino janā;</p>

<p rend="gathalast">Appamādañca medhāvī, dhanaṃ seṭṭhaṃva rakkhati.</p>

<p rend="hangnum" n="884"><hi rend="paranum">884</hi><hi rend="dot">.</hi></p>

<p rend="gatha1"> ‘‘Mā pamādamanuyuñjetha, mā kāmaratisanthavaṃ <note>sandhavaṃ (ka.)</note>;</p>

<p rend="gathalast">Appamatto hi jhāyanto, pappoti paramaṃ sukhaṃ.</p>

<p rend="hangnum" n="885"><hi rend="paranum">885</hi><hi rend="dot">.</hi></p>

<p rend="gatha1"> ‘‘Svāgataṃ nāpagataṃ, netaṃ dummantitaṃ mama;</p>

<p rend="gathalast">Savibhattesu dhammesu, yaṃ seṭṭhaṃ tadupāgamaṃ.</p>

<p rend="hangnum" n="886"><hi rend="paranum">886</hi><hi rend="dot">.</hi></p>

<p rend="gatha1"> ‘‘Svāgataṃ nāpagataṃ, netaṃ dummantitaṃ mama;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="887"><hi rend="paranum">887</hi><hi rend="dot">.</hi></p>

<p rend="gatha1"> ‘‘Araññe <pb ed="V" n="0.0268" /> rukkhamūle vā, pabbatesu guhāsu vā;</p>

<p rend="gathalast">Tattha tattheva aṭṭhāsiṃ, ubbiggamanaso tadā.</p>

<p rend="hangnum" n="888"><hi rend="paranum">888</hi><hi rend="dot">.</hi></p>

<p rend="gatha1"> ‘‘Sukhaṃ sayāmi ṭhāyāmi, sukhaṃ kappemi jīvitaṃ;</p>

<p rend="gathalast">Ahatthapāso mārassa, aho satthānukampito.</p>

<p rend="hangnum" n="889"><hi rend="paranum">889</hi><hi rend="dot">.</hi></p>

<p rend="gatha1"> ‘‘Brahmajacco <pb ed="T" n="0.0391" /> pure āsiṃ, udicco ubhato ahu;</p>

<p rend="gathalast">Sojja putto sugatassa, dhammarājassa satthuno.</p>

<p rend="hangnum" n="890"><hi rend="paranum">890</hi><hi rend="dot">.</hi></p>

<p rend="gatha1"> ‘‘Vītataṇho anādāno, guttadvāro susaṃvuto;</p>

<p rend="gathalast">Aghamūlaṃ vadhitvāna, patto me āsavakkhayo.</p>

<p rend="hangnum" n="891"><hi rend="paranum">891</hi><hi rend="dot">.</hi></p>

<p rend="gatha1"> ‘‘Pariciṇṇo <pb ed="M" n="0.0336" /> mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā’’ti.</p>

<p rend="centre">… Aṅgulimālo thero….</p>

<p rend="title">9. Anuruddhattheragāthā</p>

<p rend="hangnum" n="892"><hi rend="paranum">892</hi><hi rend="dot">.</hi></p>

<p rend="gatha1"> ‘‘Pahāya <pb ed="P" n="0.0083" /> mātāpitaro, bhaginī ñātibhātaro;</p>

<p rend="gathalast">Pañca kāmaguṇe hitvā, anuruddhova jhāyatu.</p>

<p rend="hangnum" n="893"><hi rend="paranum">893</hi><hi rend="dot">.</hi></p>

<p rend="gatha1"> ‘‘Sameto naccagītehi, sammatāḷappabodhano;</p>

<p rend="gathalast">Na tena suddhimajjhagaṃ <note>suddhamajjhagā (sī. ka.), suddhimajjhagamā (syā.)</note>, mārassa visaye rato.</p>

<p rend="hangnum" n="894"><hi rend="paranum">894</hi><hi rend="dot">.</hi></p>

<p rend="gatha1"> ‘‘Etañca samatikkamma, rato buddhassa sāsane;</p>

<p rend="gathalast">Sabboghaṃ samatikkamma, anuruddhova jhāyati.</p>

<p rend="hangnum" n="895"><hi rend="paranum">895</hi><hi rend="dot">.</hi></p>

<p rend="gatha1"> ‘‘Rūpā saddā rasā gandhā, phoṭṭhabbā ca manoramā;</p>

<p rend="gathalast">Ete ca samatikkamma, anuruddhova jhāyati.</p>

<p rend="hangnum" n="896"><hi rend="paranum">896</hi><hi rend="dot">.</hi></p>

<p rend="gatha1"> ‘‘Piṇḍapātapaṭikkanto, eko adutiyo muni;</p>

<p rend="gathalast">Esati paṃsukūlāni, anuruddho anāsavo.</p>

<p rend="hangnum" n="897"><hi rend="paranum">897</hi><hi rend="dot">.</hi></p>

<p rend="gatha1"> ‘‘Vicinī aggahī dhovi, rajayī dhārayī muni;</p>

<p rend="gathalast">Paṃsukūlāni matimā, anuruddho anāsavo.</p>

<p rend="hangnum" n="898"><hi rend="paranum">898</hi><hi rend="dot">.</hi></p>

<p rend="gatha1"> ‘‘Mahiccho <pb ed="T" n="0.0392" /> ca asantuṭṭho, saṃsaṭṭho yo ca uddhato;</p>

<p rend="gathalast">Tassa dhammā ime honti, pāpakā saṃkilesikā.</p>

<p rend="hangnum" n="899"><hi rend="paranum">899</hi><hi rend="dot">.</hi></p>

<p rend="gatha1"> ‘‘Sato ca hoti appiccho, santuṭṭho avighātavā;</p>

<p rend="gathalast">Pavivekarato vitto, niccamāraddhavīriyo.</p>

<p rend="hangnum" n="900"><hi rend="paranum">900</hi><hi rend="dot">.</hi></p>

<p rend="gatha1"> ‘‘Tassa <pb ed="V" n="0.0269" /> dhammā ime honti, kusalā bodhipakkhikā;</p>

<p rend="gathalast">Anāsavo ca so hoti, iti vuttaṃ mahesinā.</p>

<p rend="hangnum" n="901"><hi rend="paranum">901</hi><hi rend="dot">.</hi></p>

<p rend="gatha1"> ‘‘Mama saṅkappamaññāya, satthā loke anuttaro;</p>

<p rend="gathalast">Manomayena kāyena, iddhiyā upasaṅkami.</p>

<p rend="hangnum" n="902"><hi rend="paranum">902</hi><hi rend="dot">.</hi></p>

<p rend="gatha1"> ‘‘Yadā me ahu saṅkappo, tato uttari desayi;</p>

<p rend="gathalast">Nippapañcarato buddho, nippapañcamadesayi.</p>

<p rend="hangnum" n="903"><hi rend="paranum">903</hi><hi rend="dot">.</hi></p>

<p rend="gatha1"> ‘‘Tassāhaṃ dhammamaññāya, vihāsiṃ sāsane rato;</p>

<p rend="gathalast">Tisso vijjā anuppattā, kataṃ buddhassa sāsanaṃ.</p>

<p rend="hangnum" n="904"><hi rend="paranum">904</hi><hi rend="dot">.</hi></p>

<p rend="gatha1"> ‘‘Pañcapaññāsavassāni <pb ed="M" n="0.0337" />, yato nesajjiko ahaṃ;</p>

<p rend="gathalast">Pañcavīsativassāni, yato middhaṃ samūhataṃ.</p>

<p rend="hangnum" n="905"><hi rend="paranum">905</hi><hi rend="dot">.</hi></p>

<p rend="gatha1"><note>dī. ni. 2.222</note> ‘‘Nāhu assāsapassāsā, ṭhitacittassa tādino;</p>

<p rend="gathalast">Anejo santimārabbha, cakkhumā parinibbuto.</p>

<p rend="hangnum" n="906"><hi rend="paranum">906</hi><hi rend="dot">.</hi></p>

<p rend="gatha1"><note>dī. ni. 2.222</note> ‘‘Asallīnena cittena, vedanaṃ ajjhavāsayi;</p>

<p rend="gathalast">Pajjotasseva nibbānaṃ, vimokkho cetaso ahu.</p>

<p rend="hangnum" n="907"><hi rend="paranum">907</hi><hi rend="dot">.</hi></p>

<p rend="gatha1"> ‘‘Ete pacchimakā dāni, munino phassapañcamā;</p>

<p rend="gathalast">Nāññe <pb ed="T" n="0.0393" /> dhammā bhavissanti, sambuddhe parinibbute.</p>

<p rend="hangnum" n="908"><hi rend="paranum">908</hi><hi rend="dot">.</hi></p>

<p rend="gatha1"> ‘‘Natthi dāni punāvāso, devakāyasmi jālini;</p>

<p rend="gathalast">Vikkhīṇo jātisaṃsāro, natthi dāni punabbhavo.</p>

<p rend="hangnum" n="909"><hi rend="paranum">909</hi><hi rend="dot">.</hi></p>

<p rend="gatha1"> ‘‘Yassa <pb ed="P" n="0.0084" /> muhuttena sahassadhā, loko saṃvidito sabrahmakappo;</p>

<p rend="gathalast">Vasī iddhiguṇe cutūpapāte, kāle passati devatā sa bhikkhu <note>sabhikkhuno (sī. ka.)</note>.</p>

<p rend="hangnum" n="910"><hi rend="paranum">910</hi><hi rend="dot">.</hi></p>

<p rend="gatha1"> ‘‘Annabhāro <note>annahāro (sī.)</note> pure āsiṃ, daliddo ghāsahārako;</p>

<p rend="gathalast">Samaṇaṃ paṭipādesiṃ, upariṭṭhaṃ yasassinaṃ.</p>

<p rend="hangnum" n="911"><hi rend="paranum">911</hi><hi rend="dot">.</hi></p>

<p rend="gatha1"> ‘‘Somhi sakyakule jāto, anuruddhoti maṃ vidū;</p>

<p rend="gathalast">Upeto naccagītehi, sammatāḷappabodhano.</p>

<p rend="hangnum" n="912"><hi rend="paranum">912</hi><hi rend="dot">.</hi></p>

<p rend="gatha1"> ‘‘Athaddasāsiṃ sambuddhaṃ, satthāraṃ akutobhayaṃ;</p>

<p rend="gathalast">Tasmiṃ cittaṃ pasādetvā, pabbajiṃ anagāriyaṃ.</p>

<p rend="hangnum" n="913"><hi rend="paranum">913</hi><hi rend="dot">.</hi></p>

<p rend="gatha1"> ‘‘Pubbenivāsaṃ jānāmi, yattha me vusitaṃ pure;</p>

<p rend="gathalast">Tāvatiṃsesu devesu, aṭṭhāsiṃ sakkajātiyā <note>satajātiyā (sī.)</note>.</p>

<p rend="hangnum" n="914"><hi rend="paranum">914</hi><hi rend="dot">.</hi></p>

<p rend="gatha1"> ‘‘Sattakkhattuṃ <pb ed="V" n="0.0270" /> manussindo, ahaṃ rajjamakārayiṃ;</p>

<p rend="gatha2">Cāturanto vijitāvī, jambusaṇḍassa issaro;</p>

<p rend="gathalast">Adaṇḍena asatthena, dhammena anusāsayiṃ.</p>

<p rend="hangnum" n="915"><hi rend="paranum">915</hi><hi rend="dot">.</hi></p>

<p rend="gatha1"> ‘‘Ito satta tato satta, saṃsārāni catuddasa;</p>

<p rend="gathalast">Nivāsamabhijānissaṃ, devaloke ṭhitā tadā.</p>

<p rend="hangnum" n="916"><hi rend="paranum">916</hi><hi rend="dot">.</hi></p>

<p rend="gatha1"> ‘‘Pañcaṅgike <pb ed="T" n="0.0394" /><pb ed="M" n="0.0338" /> samādhimhi, sante ekodibhāvite;</p>

<p rend="gathalast">Paṭippassaddhiladdhamhi, dibbacakkhu visujjhi me.</p>

<p rend="hangnum" n="917"><hi rend="paranum">917</hi><hi rend="dot">.</hi></p>

<p rend="gatha1"> ‘‘Cutūpapātaṃ jānāmi, sattānaṃ āgatiṃ gatiṃ;</p>

<p rend="gathalast">Itthabhāvaññathābhāvaṃ, jhāne pañcaṅgike ṭhito.</p>

<p rend="hangnum" n="918"><hi rend="paranum">918</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā…pe… bhavanetti samūhatā.</p>

<p rend="hangnum" n="919"><hi rend="paranum">919</hi><hi rend="dot">.</hi></p>

<p rend="gatha1"> ‘‘Vajjīnaṃ veḷuvagāme, ahaṃ jīvitasaṅkhayā;</p>

<p rend="gathalast">Heṭṭhato veḷugumbasmiṃ, nibbāyissaṃ anāsavo’’ti.</p>

<p rend="centre">… Anuruddho thero….</p>

<p rend="title">10. Pārāpariyattheragāthā</p>

<p rend="hangnum" n="920"><hi rend="paranum">920</hi><hi rend="dot">.</hi></p>

<p rend="gatha1"> Samaṇassa ahu cintā, pupphitamhi mahāvane;</p>

<p rend="gathalast">Ekaggassa nisinnassa, pavivittassa jhāyino.</p>

<p rend="hangnum" n="921"><hi rend="paranum">921</hi><hi rend="dot">.</hi></p>

<p rend="gatha1"> ‘‘Aññathā lokanāthamhi, tiṭṭhante purisuttame;</p>

<p rend="gathalast">Iriyaṃ āsi bhikkhūnaṃ, aññathā dāni dissati.</p>

<p rend="hangnum" n="922"><hi rend="paranum">922</hi><hi rend="dot">.</hi></p>

<p rend="gatha1"> ‘‘Sītavātaparittānaṃ, hirikopīnachādanaṃ;</p>

<p rend="gathalast">Mattaṭṭhiyaṃ abhuñjiṃsu, santuṭṭhā itarītare.</p>

<p rend="hangnum" n="923"><hi rend="paranum">923</hi><hi rend="dot">.</hi></p>

<p rend="gatha1"> ‘‘Paṇītaṃ yadi vā lūkhaṃ, appaṃ vā yadi vā bahuṃ;</p>

<p rend="gathalast">Yāpanatthaṃ abhuñjiṃsu, agiddhā nādhimucchitā.</p>

<p rend="hangnum" n="924"><hi rend="paranum">924</hi><hi rend="dot">.</hi></p>

<p rend="gatha1"> ‘‘Jīvitānaṃ <pb ed="P" n="0.0085" /> parikkhāre, bhesajje atha paccaye;</p>

<p rend="gathalast">Na bāḷhaṃ ussukā āsuṃ, yathā te āsavakkhaye.</p>

<p rend="hangnum" n="925"><hi rend="paranum">925</hi><hi rend="dot">.</hi></p>

<p rend="gatha1"> ‘‘Araññe rukkhamūlesu, kandarāsu guhāsu ca;</p>

<p rend="gathalast">Vivekamanubrūhantā, vihaṃsu tapparāyanā.</p>

<p rend="hangnum" n="926"><hi rend="paranum">926</hi><hi rend="dot">.</hi></p>

<p rend="gatha1"> ‘‘Nīcā <pb ed="T" n="0.0395" /> niviṭṭhā subharā, mudū atthaddhamānasā;</p>

<p rend="gathalast">Abyāsekā amukharā, atthacintā vasānugā.</p>

<p rend="hangnum" n="927"><hi rend="paranum">927</hi><hi rend="dot">.</hi></p>

<p rend="gatha1"> ‘‘Tato <pb ed="V" n="0.0271" /> pāsādikaṃ āsi, gataṃ bhuttaṃ nisevitaṃ;</p>

<p rend="gathalast">Siniddhā teladhārāva, ahosi iriyāpatho.</p>

<p rend="hangnum" n="928"><hi rend="paranum">928</hi><hi rend="dot">.</hi></p>

<p rend="gatha1"> ‘‘Sabbāsavaparikkhīṇā, mahājhāyī mahāhitā;</p>

<p rend="gathalast">Nibbutā dāni te therā, parittā dāni tādisā.</p>

<p rend="hangnum" n="929"><hi rend="paranum">929</hi><hi rend="dot">.</hi></p>

<p rend="gatha1"> ‘‘Kusalānañca <pb ed="M" n="0.0339" /> dhammānaṃ, paññāya ca parikkhayā;</p>

<p rend="gathalast">Sabbākāravarūpetaṃ, lujjate jinasāsanaṃ.</p>

<p rend="hangnum" n="930"><hi rend="paranum">930</hi><hi rend="dot">.</hi></p>

<p rend="gatha1"> ‘‘Pāpakānañca dhammānaṃ, kilesānañca yo utu;</p>

<p rend="gathalast">Upaṭṭhitā vivekāya, ye ca saddhammasesakā.</p>

<p rend="hangnum" n="931"><hi rend="paranum">931</hi><hi rend="dot">.</hi></p>

<p rend="gatha1"> ‘‘Te kilesā pavaḍḍhantā, āvisanti bahuṃ janaṃ;</p>

<p rend="gathalast">Kīḷanti maññe bālehi, ummattehiva rakkhasā.</p>

<p rend="hangnum" n="932"><hi rend="paranum">932</hi><hi rend="dot">.</hi></p>

<p rend="gatha1"> ‘‘Kilesehābhibhūtā te, tena tena vidhāvitā;</p>

<p rend="gathalast">Narā kilesavatthūsu, sasaṅgāmeva ghosite.</p>

<p rend="hangnum" n="933"><hi rend="paranum">933</hi><hi rend="dot">.</hi></p>

<p rend="gatha1"> ‘‘Pariccajitvā saddhammaṃ, aññamaññehi bhaṇḍare;</p>

<p rend="gatha2">Diṭṭhigatāni anventā, idaṃ seyyoti maññare.</p>

<p rend="hangnum" n="934"><hi rend="paranum">934</hi><hi rend="dot">.</hi></p>

<p rend="gatha1"> ‘‘Dhanañca puttaṃ bhariyañca, chaḍḍayitvāna niggatā;</p>

<p rend="gatha2">Kaṭacchubhikkhahetūpi, akicchāni nisevare.</p>

<p rend="hangnum" n="935"><hi rend="paranum">935</hi><hi rend="dot">.</hi></p>

<p rend="gatha1"> ‘‘Udarāvadehakaṃ bhutvā, sayantuttānaseyyakā;</p>

<p rend="gatha2">Kathaṃ vattenti <note>kathā vaḍḍhenti (sī. ka.)</note> paṭibuddhā, yā kathā satthugarahitā.</p>

<p rend="hangnum" n="936"><hi rend="paranum">936</hi><hi rend="dot">.</hi></p>

<p rend="gatha1"> ‘‘Sabbakārukasippāni <pb ed="T" n="0.0396" />, cittiṃ katvāna <note>cittīkatvāna (sī.), cittaṃ katvāna (syā.)</note> sikkhare;</p>

<p rend="gathalast">Avūpasantā ajjhattaṃ, sāmaññatthoti acchati <note>tiriñcati (?)</note>.</p>

<p rend="hangnum" n="937"><hi rend="paranum">937</hi><hi rend="dot">.</hi></p>

<p rend="gatha1"> ‘‘Mattikaṃ telacuṇṇañca, udakāsanabhojanaṃ;</p>

<p rend="gathalast">Gihīnaṃ upanāmenti, ākaṅkhantā bahuttaraṃ.</p>

<p rend="hangnum" n="938"><hi rend="paranum">938</hi><hi rend="dot">.</hi></p>

<p rend="gatha1"> ‘‘Dantaponaṃ kapitthañca, pupphaṃ khādaniyāni ca;</p>

<p rend="gathalast">Piṇḍapāte ca sampanne, ambe āmalakāni ca.</p>

<p rend="hangnum" n="939"><hi rend="paranum">939</hi><hi rend="dot">.</hi></p>

<p rend="gatha1"> ‘‘Bhesajjesu yathā vejjā, kiccākicce yathā gihī;</p>

<p rend="gathalast">Gaṇikāva vibhūsāyaṃ, issare khattiyā yathā.</p>

<p rend="hangnum" n="940"><hi rend="paranum">940</hi><hi rend="dot">.</hi></p>

<p rend="gatha1"> ‘‘Nekatikā <pb ed="P" n="0.0086" /> vañcanikā, kūṭasakkhī apāṭukā;</p>

<p rend="gathalast">Bahūhi parikappehi, āmisaṃ paribhuñjare.</p>

<p rend="hangnum" n="941"><hi rend="paranum">941</hi><hi rend="dot">.</hi></p>

<p rend="gatha1"> ‘‘Lesakappe pariyāye, parikappenudhāvitā;</p>

<p rend="gathalast">Jīvikatthā upāyena, saṅkaḍḍhanti bahuṃ dhanaṃ.</p>

<p rend="hangnum" n="942"><hi rend="paranum">942</hi><hi rend="dot">.</hi></p>

<p rend="gatha1"> ‘‘Upaṭṭhāpenti <pb ed="M" n="0.0340" /><pb ed="V" n="0.0272" /> parisaṃ, kammato no ca dhammato;</p>

<p rend="gathalast">Dhammaṃ paresaṃ desenti, lābhato no ca atthato.</p>

<p rend="hangnum" n="943"><hi rend="paranum">943</hi><hi rend="dot">.</hi></p>

<p rend="gatha1"> ‘‘Saṅghalābhassa bhaṇḍanti, saṅghato paribāhirā;</p>

<p rend="gathalast">Paralābhopajīvantā, ahirīkā na lajjare.</p>

<p rend="hangnum" n="944"><hi rend="paranum">944</hi><hi rend="dot">.</hi></p>

<p rend="gatha1"> ‘‘Nānuyuttā tathā eke, muṇḍā saṅghāṭipārutā;</p>

<p rend="gathalast">Sambhāvanaṃyevicchanti, lābhasakkāramucchitā.</p>

<p rend="hangnum" n="945"><hi rend="paranum">945</hi><hi rend="dot">.</hi></p>

<p rend="gatha1"> ‘‘Evaṃ nānappayātamhi, na dāni sukaraṃ tathā;</p>

<p rend="gathalast">Aphusitaṃ <pb ed="T" n="0.0397" /> vā phusituṃ, phusitaṃ vānurakkhituṃ.</p>

<p rend="hangnum" n="946"><hi rend="paranum">946</hi><hi rend="dot">.</hi></p>

<p rend="gatha1"> ‘‘Yathā kaṇṭakaṭṭhānamhi, careyya anupāhano;</p>

<p rend="gathalast">Satiṃ upaṭṭhapetvāna, evaṃ gāme munī care.</p>

<p rend="hangnum" n="947"><hi rend="paranum">947</hi><hi rend="dot">.</hi></p>

<p rend="gatha1"> ‘‘Saritvā pubbake yogī, tesaṃ vattamanussaraṃ;</p>

<p rend="gathalast">Kiñcāpi pacchimo kālo, phuseyya amataṃ padaṃ.</p>

<p rend="hangnum" n="948"><hi rend="paranum">948</hi><hi rend="dot">.</hi></p>

<p rend="gatha1"> ‘‘Idaṃ vatvā sālavane, samaṇo bhāvitindriyo;</p>

<p rend="gathalast">Brāhmaṇo parinibbāyī, isi khīṇapunabbhavo’’ti.</p>

<p rend="centre">… Pārāpariyo <note>pārāsariyo (syā.)</note> thero….</p>

<p rend="centre">Vīsatinipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Adhimutto pārāpariyo, telakāni raṭṭhapālo;</p>

<p rend="gathalast">Mālukyaselo bhaddiyo, aṅguli dibbacakkhuko.</p>

<p rend="gatha1">Pārāpariyo dasete, vīsamhi parikittitā;</p>

<p rend="gathalast">Gāthāyo dve satā honti, pañcatālīsa <note>244 gāthāyoyeva dissanti</note> uttarinti.</p>

<p rend="chapter">17. Tiṃsanipāto</p>

<p rend="title">1. Phussattheragāthā</p>

<p rend="hangnum" n="949"><hi rend="paranum">949</hi><hi rend="dot">.</hi></p>

<p rend="gatha1"> Pāsādike <pb ed="M" n="0.0341" /><pb ed="V" n="0.0273" /><pb ed="P" n="0.0087" /> bahū disvā, bhāvitatte susaṃvute;</p>

<p rend="gathalast">Isi paṇḍarasagotto <note>paṇḍarassa gotto (sī.)</note>, apucchi phussasavhayaṃ.</p>

<p rend="hangnum" n="950"><hi rend="paranum">950</hi><hi rend="dot">.</hi></p>

<p rend="gatha1"> ‘‘Kiṃchandā <pb ed="T" n="0.0398" /> kimadhippāyā, kimākappā bhavissare;</p>

<p rend="gathalast">Anāgatamhi kālamhi, taṃ me akkhāhi pucchito’’.</p>

<p rend="hangnum" n="951"><hi rend="paranum">951</hi><hi rend="dot">.</hi></p>

<p rend="gatha1"> ‘‘Suṇohi vacanaṃ mayhaṃ, isipaṇḍarasavhaya;</p>

<p rend="gathalast">Sakkaccaṃ upadhārehi, ācikkhissāmyanāgataṃ.</p>

<p rend="hangnum" n="952"><hi rend="paranum">952</hi><hi rend="dot">.</hi></p>

<p rend="gatha1"> ‘‘Kodhanā upanāhī ca, makkhī thambhī saṭhā bahū;</p>

<p rend="gathalast">Ussukī nānāvādā ca, bhavissanti anāgate.</p>

<p rend="hangnum" n="953"><hi rend="paranum">953</hi><hi rend="dot">.</hi></p>

<p rend="gatha1"> ‘‘Aññātamānino dhamme, gambhīre tīragocarā;</p>

<p rend="gathalast">Lahukā agaru dhamme, aññamaññamagāravā.</p>

<p rend="hangnum" n="954"><hi rend="paranum">954</hi><hi rend="dot">.</hi></p>

<p rend="gatha1"> ‘‘Bahū ādīnavā loke, uppajjissantyanāgate;</p>

<p rend="gathalast">Sudesitaṃ imaṃ dhammaṃ, kilesessanti <note>kilesissanti (sī.), kilisissanti (syā. ka.)</note> dummatī.</p>

<p rend="hangnum" n="955"><hi rend="paranum">955</hi><hi rend="dot">.</hi></p>

<p rend="gatha1"> ‘‘Guṇahīnāpi saṅghamhi, voharantā visāradā;</p>

<p rend="gathalast">Balavanto bhavissanti, mukharā assutāvino.</p>

<p rend="hangnum" n="956"><hi rend="paranum">956</hi><hi rend="dot">.</hi></p>

<p rend="gatha1"> ‘‘Guṇavantopi saṅghamhi, voharantā yathātthato;</p>

<p rend="gathalast">Dubbalā te bhavissanti, hirīmanā anatthikā.</p>

<p rend="hangnum" n="957"><hi rend="paranum">957</hi><hi rend="dot">.</hi></p>

<p rend="gatha1"> ‘‘Rajataṃ jātarūpañca, khettaṃ vatthumajeḷakaṃ;</p>

<p rend="gathalast">Dāsidāsañca dummedhā, sādiyissantyanāgate.</p>

<p rend="hangnum" n="958"><hi rend="paranum">958</hi><hi rend="dot">.</hi></p>

<p rend="gatha1"> ‘‘Ujjhānasaññino bālā, sīlesu asamāhitā;</p>

<p rend="gathalast">Unnaḷā vicarissanti, kalahābhiratā magā.</p>

<p rend="hangnum" n="959"><hi rend="paranum">959</hi><hi rend="dot">.</hi></p>

<p rend="gatha1"> ‘‘Uddhatā ca bhavissanti, nīlacīvarapārutā;</p>

<p rend="gathalast">Kuhā <pb ed="T" n="0.0399" /> thaddhā lapā siṅgī, carissantyariyā viya.</p>

<p rend="hangnum" n="960"><hi rend="paranum">960</hi><hi rend="dot">.</hi></p>

<p rend="gatha1"> ‘‘Telasaṇṭhehi kesehi, capalā añjanakkhikā;</p>

<p rend="gathalast">Rathiyāya gamissanti, dantavaṇṇikapārutā.</p>

<p rend="hangnum" n="961"><hi rend="paranum">961</hi><hi rend="dot">.</hi></p>

<p rend="gatha1"> ‘‘Ajegucchaṃ <pb ed="M" n="0.0342" /><pb ed="V" n="0.0274" /> vimuttehi, surattaṃ arahaddhajaṃ;</p>

<p rend="gathalast">Jigucchissanti kāsāvaṃ, odātesu samucchitā <note>odāte susamucchitā (sī.)</note>.</p>

<p rend="hangnum" n="962"><hi rend="paranum">962</hi><hi rend="dot">.</hi></p>

<p rend="gatha1"> ‘‘Lābhakāmā bhavissanti, kusītā hīnavīriyā;</p>

<p rend="gathalast">Kicchantā vanapatthāni, gāmantesu vasissare.</p>

<p rend="hangnum" n="963"><hi rend="paranum">963</hi><hi rend="dot">.</hi></p>

<p rend="gatha1"> ‘‘Ye <pb ed="P" n="0.0088" /> ye lābhaṃ labhissanti, micchājīvaratā sadā;</p>

<p rend="gathalast">Te teva anusikkhantā, bhajissanti asaṃyatā.</p>

<p rend="hangnum" n="964"><hi rend="paranum">964</hi><hi rend="dot">.</hi></p>

<p rend="gatha1"> ‘‘Ye ye alābhino lābhaṃ, na te pujjā bhavissare;</p>

<p rend="gathalast">Supesalepi te dhīre, sevissanti na te tadā.</p>

<p rend="hangnum" n="965"><hi rend="paranum">965</hi><hi rend="dot">.</hi></p>

<p rend="gatha1"> ‘‘Milakkhurajanaṃ rattaṃ <note>pilakkharajanaṃ rattaṃ (?)</note>, garahantā sakaṃ dhajaṃ;</p>

<p rend="gathalast">Titthiyānaṃ dhajaṃ keci, dhārissantyavadātakaṃ.</p>

<p rend="hangnum" n="966"><hi rend="paranum">966</hi><hi rend="dot">.</hi></p>

<p rend="gatha1"> ‘‘Agāravo ca kāsāve, tadā tesaṃ bhavissati;</p>

<p rend="gathalast">Paṭisaṅkhā ca kāsāve, bhikkhūnaṃ na bhavissati.</p>

<p rend="hangnum" n="967"><hi rend="paranum">967</hi><hi rend="dot">.</hi></p>

<p rend="gatha1"> ‘‘Abhibhūtassa dukkhena, sallaviddhassa ruppato;</p>

<p rend="gathalast">Paṭisaṅkhā mahāghorā, nāgassāsi acintiyā.</p>

<p rend="hangnum" n="968"><hi rend="paranum">968</hi><hi rend="dot">.</hi></p>

<p rend="gatha1"> ‘‘Chaddanto hi tadā disvā, surattaṃ arahaddhajaṃ;</p>

<p rend="gathalast">Tāvadeva bhaṇī gāthā, gajo atthopasaṃhitā’’.</p>

<p rend="hangnum" n="969"><hi rend="paranum">969</hi><hi rend="dot">.</hi></p>

<p rend="gatha1"><note>dha. pa. 9; jā. 1.2.141; 1.16.122</note> ‘‘Anikkasāvo <pb ed="T" n="0.0400" /> kāsāvaṃ, yo vatthaṃ paridhassati <note>paridahissati (sī. syā.)</note>;</p>

<p rend="gathalast">Apeto damasaccena, na so kāsāvamarahati.</p>

<p rend="hangnum" n="970"><hi rend="paranum">970</hi><hi rend="dot">.</hi></p>

<p rend="gatha1"> ‘‘Yo ca vantakāsāvassa, sīlesu susamāhito;</p>

<p rend="gathalast">Upeto damasaccena, sa ve kāsāvamarahati.</p>

<p rend="hangnum" n="971"><hi rend="paranum">971</hi><hi rend="dot">.</hi></p>

<p rend="gatha1"> ‘‘Vipannasīlo dummedho, pākaṭo kāmakāriyo;</p>

<p rend="gathalast">Vibbhantacitto nissukko, na so kāsāvamarahati.</p>

<p rend="hangnum" n="972"><hi rend="paranum">972</hi><hi rend="dot">.</hi></p>

<p rend="gatha1"> ‘‘Yo ca sīlena sampanno, vītarāgo samāhito;</p>

<p rend="gathalast">Odātamanasaṅkappo, sa ve kāsāvamarahati.</p>

<p rend="hangnum" n="973"><hi rend="paranum">973</hi><hi rend="dot">.</hi></p>

<p rend="gatha1"> ‘‘Uddhato unnaḷo bālo, sīlaṃ yassa na vijjati;</p>

<p rend="gathalast">Odātakaṃ arahati, kāsāvaṃ kiṃ karissati.</p>

<p rend="hangnum" n="974"><hi rend="paranum">974</hi><hi rend="dot">.</hi></p>

<p rend="gatha1"> ‘‘Bhikkhū <pb ed="M" n="0.0343" /> ca bhikkhuniyo ca, duṭṭhacittā anādarā;</p>

<p rend="gathalast">Tādīnaṃ mettacittānaṃ, niggaṇhissantyanāgate.</p>

<p rend="hangnum" n="975"><hi rend="paranum">975</hi><hi rend="dot">.</hi></p>

<p rend="gatha1"> ‘‘Sikkhāpentāpi therehi, bālā cīvaradhāraṇaṃ;</p>

<p rend="gathalast">Na suṇissanti dummedhā, pākaṭā kāmakāriyā.</p>

<p rend="hangnum" n="976"><hi rend="paranum">976</hi><hi rend="dot">.</hi></p>

<p rend="gatha1"> ‘‘Te <pb ed="V" n="0.0275" /> tathā sikkhitā bālā, aññamaññaṃ agāravā;</p>

<p rend="gathalast">Nādiyissantupajjhāye, khaḷuṅko viya sārathiṃ.</p>

<p rend="hangnum" n="977"><hi rend="paranum">977</hi><hi rend="dot">.</hi></p>

<p rend="gatha1"> ‘‘Evaṃ anāgataddhānaṃ, paṭipatti bhavissati;</p>

<p rend="gathalast">Bhikkhūnaṃ bhikkhunīnañca, patte kālamhi pacchime.</p>

<p rend="hangnum" n="978"><hi rend="paranum">978</hi><hi rend="dot">.</hi></p>

<p rend="gatha1"> ‘‘Purā āgacchate etaṃ, anāgataṃ mahabbhayaṃ;</p>

<p rend="gathalast">Subbacā hotha sakhilā, aññamaññaṃ sagāravā.</p>

<p rend="hangnum" n="979"><hi rend="paranum">979</hi><hi rend="dot">.</hi></p>

<p rend="gatha1"> ‘‘Mettacittā <pb ed="T" n="0.0401" /> kāruṇikā, hotha sīlesu saṃvutā;</p>

<p rend="gathalast">Āraddhavīriyā pahitattā, niccaṃ daḷhaparakkamā.</p>

<p rend="hangnum" n="980"><hi rend="paranum">980</hi><hi rend="dot">.</hi></p>

<p rend="gatha1"> ‘‘Pamādaṃ <pb ed="P" n="0.0089" /> bhayato disvā, appamādañca khemato;</p>

<p rend="gathalast">Bhāvethaṭṭhaṅgikaṃ maggaṃ, phusantā amataṃ pada’’nti.</p>

<p rend="centre">… Phusso thero….</p>

<p rend="title">2. Sāriputtattheragāthā</p>

<p rend="hangnum" n="981"><hi rend="paranum">981</hi><hi rend="dot">.</hi></p>

<p rend="gatha1"> ‘‘Yathācārī yathāsato satīmā, yatasaṅkappajjhāyi appamatto;</p>

<p rend="gathalast">Ajjhattarato samāhitatto, eko santusito tamāhu bhikkhuṃ.</p>

<p rend="hangnum" n="982"><hi rend="paranum">982</hi><hi rend="dot">.</hi></p>

<p rend="gatha1"> ‘‘Allaṃ sukkhaṃ vā bhuñjanto, na bāḷhaṃ suhito siyā;</p>

<p rend="gathalast">Ūnūdaro mitāhāro, sato bhikkhu paribbaje.</p>

<p rend="hangnum" n="983"><hi rend="paranum">983</hi><hi rend="dot">.</hi></p>

<p rend="gatha1"> ‘‘Cattāro pañca ālope, abhutvā udakaṃ pive;</p>

<p rend="gathalast">Alaṃ phāsuvihārāya, pahitattassa bhikkhuno.</p>

<p rend="hangnum" n="984"><hi rend="paranum">984</hi><hi rend="dot">.</hi></p>

<p rend="gatha1"> ‘‘Kappiyaṃ taṃ ce chādeti, cīvaraṃ idamatthikaṃ <note>idamatthitaṃ (sī.)</note>;</p>

<p rend="gathalast">Alaṃ phāsuvihārāya, pahitattassa bhikkhuno.</p>

<p rend="hangnum" n="985"><hi rend="paranum">985</hi><hi rend="dot">.</hi></p>

<p rend="gatha1"> ‘‘Pallaṅkena <pb ed="M" n="0.0344" /> nisinnassa, jaṇṇuke nābhivassati;</p>

<p rend="gathalast">Alaṃ phāsuvihārāya, pahitattassa bhikkhuno.</p>

<p rend="hangnum" n="986"><hi rend="paranum">986</hi><hi rend="dot">.</hi></p>

<p rend="gatha1"><note>saṃ. ni. 4.253; itivu. 53</note> ‘‘Yo sukhaṃ dukkhato adda, dukkhamaddakkhi sallato;</p>

<p rend="gathalast">Ubhayantarena <pb ed="T" n="0.0402" /><note>ubhayamantare (sī.)</note> nāhosi, kena lokasmi kiṃ siyā.</p>

<p rend="hangnum" n="987"><hi rend="paranum">987</hi><hi rend="dot">.</hi></p>

<p rend="gatha1"> ‘‘Mā me kadāci pāpiccho, kusīto hīnavīriyo;</p>

<p rend="gathalast">Appassuto anādaro, kena lokasmi kiṃ siyā.</p>

<p rend="hangnum" n="988"><hi rend="paranum">988</hi><hi rend="dot">.</hi></p>

<p rend="gatha1"> ‘‘Bahussuto <pb ed="V" n="0.0276" /> ca medhāvī, sīlesu susamāhito;</p>

<p rend="gathalast">Cetosamathamanuyutto, api muddhani tiṭṭhatu.</p>

<p rend="hangnum" n="989"><hi rend="paranum">989</hi><hi rend="dot">.</hi></p>

<p rend="gatha1"> ‘‘Yo papañcamanuyutto, papañcābhirato mago;</p>

<p rend="gathalast">Virādhayī so nibbānaṃ, yogakkhemaṃ anuttaraṃ.</p>

<p rend="hangnum" n="990"><hi rend="paranum">990</hi><hi rend="dot">.</hi></p>

<p rend="gatha1"> ‘‘Yo ca papañcaṃ hitvāna, nippapañcapathe rato;</p>

<p rend="gathalast">Ārādhayī so nibbānaṃ, yogakkhemaṃ anuttaraṃ.</p>

<p rend="hangnum" n="991"><hi rend="paranum">991</hi><hi rend="dot">.</hi></p>

<p rend="gatha1"><note>dha. pa. 98</note> ‘‘Gāme vā yadi vāraññe, ninne vā yadi vā thale;</p>

<p rend="gathalast">Yattha arahanto viharanti, taṃ bhūmirāmaṇeyyakaṃ.</p>

<p rend="hangnum" n="992"><hi rend="paranum">992</hi><hi rend="dot">.</hi></p>

<p rend="gatha1"> ‘‘Ramaṇīyāni araññāni, yattha na ramatī jano;</p>

<p rend="gathalast">Vītarāgā ramissanti, na te kāmagavesino.</p>

<p rend="hangnum" n="993"><hi rend="paranum">993</hi><hi rend="dot">.</hi></p>

<p rend="gatha1"><note>dha. pa. 76</note> ‘‘Nidhīnaṃva pavattāraṃ, yaṃ passe vajjadassinaṃ;</p>

<p rend="gatha2">Niggayhavādiṃ <pb ed="P" n="0.0090" /> medhāviṃ, tādisaṃ paṇḍitaṃ bhaje;</p>

<p rend="gathalast">Tādisaṃ bhajamānassa, seyyo hoti na pāpiyo.</p>

<p rend="hangnum" n="994"><hi rend="paranum">994</hi><hi rend="dot">.</hi></p>

<p rend="gatha1"><note>dha. pa. 77</note> ‘‘Ovadeyyānusāseyya, asabbhā ca nivāraye;</p>

<p rend="gathalast">Satañhi so piyo hoti, asataṃ hoti appiyo.</p>

<p rend="hangnum" n="995"><hi rend="paranum">995</hi><hi rend="dot">.</hi></p>

<p rend="gatha1"> ‘‘Aññassa bhagavā buddho, dhammaṃ desesi cakkhumā;</p>

<p rend="gatha2">Dhamme <pb ed="T" n="0.0403" /> desiyamānamhi, sotamodhesimatthiko;</p>

<p rend="gathalast">Taṃ me amoghaṃ savanaṃ, vimuttomhi anāsavo.</p>

<p rend="hangnum" n="996"><hi rend="paranum">996</hi><hi rend="dot">.</hi></p>

<p rend="gatha1"> ‘‘Neva pubbenivāsāya, napi dibbassa cakkhuno;</p>

<p rend="gatha2">Cetopariyāya iddhiyā, cutiyā upapattiyā;</p>

<p rend="gathalast">Sotadhātuvisuddhiyā, paṇidhī me na vijjati <note>kathā. 378</note>.</p>

<p rend="hangnum" n="997"><hi rend="paranum">997</hi><hi rend="dot">.</hi></p>

<p rend="gatha1"> ‘‘Rukkhamūlaṃva <pb ed="M" n="0.0345" /> nissāya, muṇḍo saṅghāṭipāruto;</p>

<p rend="gathalast">Paññāya uttamo thero, upatissova <note>upatisso ca (sī. ka.)</note> jhāyati.</p>

<p rend="hangnum" n="998"><hi rend="paranum">998</hi><hi rend="dot">.</hi></p>

<p rend="gatha1"> ‘‘Avitakkaṃ samāpanno, sammāsambuddhasāvako;</p>

<p rend="gathalast">Ariyena tuṇhībhāvena, upeto hoti tāvade.</p>

<p rend="hangnum" n="999"><hi rend="paranum">999</hi><hi rend="dot">.</hi></p>

<p rend="gatha1"><note>udā. 24</note> ‘‘Yathāpi pabbato selo, acalo suppatiṭṭhito;</p>

<p rend="gathalast">Evaṃ mohakkhayā bhikkhu, pabbatova na vedhati.</p>

<p rend="hangnum" n="1000"><hi rend="paranum">1000</hi><hi rend="dot">.</hi></p>

<p rend="gatha1"> ‘‘Anaṅgaṇassa posassa, niccaṃ sucigavesino;</p>

<p rend="gathalast">Vālaggamattaṃ pāpassa, abbhamattaṃva khāyati.</p>

<p rend="hangnum" n="1001"><hi rend="paranum">1001</hi><hi rend="dot">.</hi></p>

<p rend="gatha1"> ‘‘Nābhinandāmi <pb ed="V" n="0.0277" /> maraṇaṃ, nābhinandāmi jīvitaṃ;</p>

<p rend="gathalast">Nikkhipissaṃ imaṃ kāyaṃ, sampajāno patissato.</p>

<p rend="hangnum" n="1002"><hi rend="paranum">1002</hi><hi rend="dot">.</hi></p>

<p rend="gatha1"> ‘‘Nābhinandāmi maraṇaṃ, nābhinandāmi jīvitaṃ;</p>

<p rend="gathalast">Kālañca paṭikaṅkhāmi, nibbisaṃ bhatako yathā.</p>

<p rend="hangnum" n="1003"><hi rend="paranum">1003</hi><hi rend="dot">.</hi></p>

<p rend="gatha1"> ‘‘Ubhayena midaṃ maraṇameva, nāmaraṇaṃ pacchā vā pure vā;</p>

<p rend="gathalast">Paṭipajjatha mā vinassatha, khaṇo vo mā upaccagā.</p>

<p rend="hangnum" n="1004"><hi rend="paranum">1004</hi><hi rend="dot">.</hi></p>

<p rend="gatha1"> ‘‘Nagaraṃ yathā paccantaṃ, guttaṃ santarabāhiraṃ;</p>

<p rend="gatha2">Evaṃ gopetha attānaṃ, khaṇo vo mā upaccagā;</p>

<p rend="gathalast">Khaṇātītā <pb ed="T" n="0.0404" /> hi socanti, nirayamhi samappitā.</p>

<p rend="hangnum" n="1005"><hi rend="paranum">1005</hi><hi rend="dot">.</hi></p>

<p rend="gatha1"> ‘‘Upasanto uparato, mantabhāṇī <note>mattabhāṇī (sī.)</note> anuddhato;</p>

<p rend="gathalast">Dhunāti pāpake dhamme, dumapattaṃva māluto.</p>

<p rend="hangnum" n="1006"><hi rend="paranum">1006</hi><hi rend="dot">.</hi></p>

<p rend="gatha1"> ‘‘Upasanto uparato, mantabhāṇī anuddhato;</p>

<p rend="gathalast">Appāsi <note>abbahi (syā.), abhāsi (?)</note> pāpake dhamme, dumapattaṃva māluto.</p>

<p rend="hangnum" n="1007"><hi rend="paranum">1007</hi><hi rend="dot">.</hi></p>

<p rend="gatha1"> ‘‘Upasanto <pb ed="P" n="0.0091" /> anāyāso, vippasanno anāvilo;</p>

<p rend="gathalast">Kalyāṇasīlo medhāvī, dukkhassantakaro siyā.</p>

<p rend="hangnum" n="1008"><hi rend="paranum">1008</hi><hi rend="dot">.</hi></p>

<p rend="gatha1"> ‘‘Na vissase ekatiyesu evaṃ, agārisu pabbajitesu cāpi;</p>

<p rend="gathalast">Sādhūpi hutvā na asādhu honti, asādhu hutvā puna sādhu honti.</p>

<p rend="hangnum" n="1009"><hi rend="paranum">1009</hi><hi rend="dot">.</hi></p>

<p rend="gatha1"> ‘‘Kāmacchando <pb ed="M" n="0.0346" /> ca byāpādo, thinamiddhañca bhikkhuno;</p>

<p rend="gathalast">Uddhaccaṃ vicikicchā ca, pañcete cittakelisā.</p>

<p rend="hangnum" n="1010"><hi rend="paranum">1010</hi><hi rend="dot">.</hi></p>

<p rend="gatha1"> ‘‘Yassa sakkariyamānassa, asakkārena cūbhayaṃ;</p>

<p rend="gathalast">Samādhi na vikampati, appamādavihārino.</p>

<p rend="hangnum" n="1011"><hi rend="paranum">1011</hi><hi rend="dot">.</hi></p>

<p rend="gatha1"> ‘‘Taṃ jhāyinaṃ sātatikaṃ, sukhumadiṭṭhivipassakaṃ;</p>

<p rend="gathalast">Upādānakkhayārāmaṃ, āhu sappuriso iti.</p>

<p rend="hangnum" n="1012"><hi rend="paranum">1012</hi><hi rend="dot">.</hi></p>

<p rend="gatha1"> ‘‘Mahāsamuddo pathavī, pabbato anilopi ca;</p>

<p rend="gathalast">Upamāya na yujjanti, satthu varavimuttiyā.</p>

<p rend="hangnum" n="1013"><hi rend="paranum">1013</hi><hi rend="dot">.</hi></p>

<p rend="gatha1"> ‘‘Cakkānuvattako <pb ed="T" n="0.0405" /> thero, mahāñāṇī samāhito;</p>

<p rend="gathalast">Pathavāpaggisamāno, na rajjati na dussati.</p>

<p rend="hangnum" n="1014"><hi rend="paranum">1014</hi><hi rend="dot">.</hi></p>

<p rend="gatha1"> ‘‘Paññāpāramitaṃ patto, mahābuddhi mahāmati;</p>

<p rend="gathalast">Ajaḷo jaḷasamāno, sadā carati nibbuto.</p>

<p rend="hangnum" n="1015"><hi rend="paranum">1015</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā…pe… bhavanetti samūhatā.</p>

<p rend="hangnum" n="1016"><hi rend="paranum">1016</hi><hi rend="dot">.</hi></p>

<p rend="gatha1"> ‘‘Sampādethappamādena <pb ed="V" n="0.0278" />, esā me anusāsanī;</p>

<p rend="gathalast">Handāhaṃ parinibbissaṃ, vippamuttomhi sabbadhī’’ti.</p>

<p rend="centre">… Sāriputto thero….</p>

<p rend="title">3. Ānandattheragāthā</p>

<p rend="hangnum" n="1017"><hi rend="paranum">1017</hi><hi rend="dot">.</hi></p>

<p rend="gatha1"> ‘‘Pisuṇena ca kodhanena ca, maccharinā ca vibhūtanandinā;</p>

<p rend="gathalast">Sakhitaṃ na kareyya paṇḍito, pāpo kāpurisena saṅgamo.</p>

<p rend="hangnum" n="1018"><hi rend="paranum">1018</hi><hi rend="dot">.</hi></p>

<p rend="gatha1"> ‘‘Saddhena ca pesalena ca, paññavatā bahussutena ca;</p>

<p rend="gathalast">Sakhitaṃ kareyya paṇḍito, bhaddo sappurisena saṅgamo.</p>

<p rend="hangnum" n="1019"><hi rend="paranum">1019</hi><hi rend="dot">.</hi></p>

<p rend="gatha1"> ‘‘Passa cittakataṃ bimbaṃ…pe… yassa natthi dhuvaṃ ṭhiti.</p>

<p rend="hangnum" n="1020"><hi rend="paranum">1020</hi><hi rend="dot">.</hi></p>

<p rend="gatha1"> ‘‘Passa cittakataṃ bimbaṃ…pe… vatthehi sobhati.</p>

<p rend="hangnum" n="1021"><hi rend="paranum">1021</hi><hi rend="dot">.</hi></p>

<p rend="gatha1"> ‘‘Alattakakatā <pb ed="M" n="0.0347" /> …pe… no ca pāragavesino.</p>

<p rend="hangnum" n="1022"><hi rend="paranum">1022</hi><hi rend="dot">.</hi></p>

<p rend="gatha1"> ‘‘Aṭṭhapadakatā…pe… no ca pāragavesino.</p>

<p rend="hangnum" n="1023"><hi rend="paranum">1023</hi><hi rend="dot">.</hi></p>

<p rend="gatha1"> ‘‘Añjanīva navā…pe… no ca pāragavesino.</p>

<p rend="hangnum" n="1024"><hi rend="paranum">1024</hi><hi rend="dot">.</hi></p>

<p rend="gatha1"> ‘‘Bahussuto cittakathī, buddhassa paricārako;</p>

<p rend="gathalast">Pannabhāro visaññutto, seyyaṃ kappeti gotamo.</p>

<p rend="hangnum" n="1025"><hi rend="paranum">1025</hi><hi rend="dot">.</hi></p>

<p rend="gatha1"> ‘‘Khīṇāsavo visaññutto, saṅgātīto sunibbuto;</p>

<p rend="gathalast">Dhāreti antimaṃ dehaṃ, jātimaraṇapāragū.</p>

<p rend="hangnum" n="1026"><hi rend="paranum">1026</hi><hi rend="dot">.</hi></p>

<p rend="gatha1"> ‘‘Yasmiṃ <pb ed="P" n="0.0092" /> patiṭṭhitā dhammā, buddhassādiccabandhuno;</p>

<p rend="gathalast">Nibbānagamane magge, soyaṃ tiṭṭhati gotamo.</p>

<p rend="hangnum" n="1027"><hi rend="paranum">1027</hi><hi rend="dot">.</hi></p>

<p rend="gatha1"> ‘‘Dvāsīti <pb ed="T" n="0.0406" /> buddhato gaṇhiṃ, dve sahassāni bhikkhuto;</p>

<p rend="gathalast">Caturāsītisahassāni, ye me dhammā pavattino.</p>

<p rend="hangnum" n="1028"><hi rend="paranum">1028</hi><hi rend="dot">.</hi></p>

<p rend="gatha1"> ‘‘Appassutāyaṃ puriso, balibaddova jīrati;</p>

<p rend="gathalast">Maṃsāni tassa vaḍḍhanti, paññā tassa na vaḍḍhati.</p>

<p rend="hangnum" n="1029"><hi rend="paranum">1029</hi><hi rend="dot">.</hi></p>

<p rend="gatha1"> ‘‘Bahussuto appassutaṃ, yo sutenātimaññati;</p>

<p rend="gathalast">Andho padīpadhārova, tatheva paṭibhāti maṃ.</p>

<p rend="hangnum" n="1030"><hi rend="paranum">1030</hi><hi rend="dot">.</hi></p>

<p rend="gatha1"> ‘‘Bahussutaṃ upāseyya, sutañca na vināsaye;</p>

<p rend="gathalast">Taṃ mūlaṃ brahmacariyassa, tasmā dhammadharo siyā.</p>

<p rend="hangnum" n="1031"><hi rend="paranum">1031</hi><hi rend="dot">.</hi></p>

<p rend="gatha1"> ‘‘Pubbāparaññū atthaññū, niruttipadakovido;</p>

<p rend="gathalast">Suggahītañca gaṇhāti, atthañcopaparikkhati.</p>

<p rend="hangnum" n="1032"><hi rend="paranum">1032</hi><hi rend="dot">.</hi></p>

<p rend="gatha1"> ‘‘Khantyā <pb ed="V" n="0.0279" /> chandikato <note>khantiyā chandito (?)</note> hoti, ussahitvā tuleti taṃ;</p>

<p rend="gathalast">Samaye so padahati, ajjhattaṃ susamāhito.</p>

<p rend="hangnum" n="1033"><hi rend="paranum">1033</hi><hi rend="dot">.</hi></p>

<p rend="gatha1"> ‘‘Bahussutaṃ dhammadharaṃ, sappaññaṃ buddhasāvakaṃ;</p>

<p rend="gathalast">Dhammaviññāṇamākaṅkhaṃ, taṃ bhajetha tathāvidhaṃ.</p>

<p rend="hangnum" n="1034"><hi rend="paranum">1034</hi><hi rend="dot">.</hi></p>

<p rend="gatha1"> ‘‘Bahussuto dhammadharo, kosārakkho mahesino;</p>

<p rend="gathalast">Cakkhu sabbassa lokassa, pūjanīyo bahussuto.</p>

<p rend="hangnum" n="1035"><hi rend="paranum">1035</hi><hi rend="dot">.</hi></p>

<p rend="gatha1"> ‘‘Dhammārāmo dhammarato, dhammaṃ anuvicintayaṃ;</p>

<p rend="gathalast">Dhammaṃ anussaraṃ bhikkhu, saddhammā na parihāyati.</p>

<p rend="hangnum" n="1036"><hi rend="paranum">1036</hi><hi rend="dot">.</hi></p>

<p rend="gatha1"> ‘‘Kāyamaccheragaruno <pb ed="M" n="0.0348" /><note>garuko (sī.)</note>, hiyyamāne <note>hiyyamāno (sī.)</note> anuṭṭhahe;</p>

<p rend="gathalast">Sarīrasukhagiddhassa, kuto samaṇaphāsutā.</p>

<p rend="hangnum" n="1037"><hi rend="paranum">1037</hi><hi rend="dot">.</hi></p>

<p rend="gatha1"> ‘‘Na <pb ed="T" n="0.0407" /> pakkhanti disā sabbā, dhammā na paṭibhanti maṃ;</p>

<p rend="gathalast">Gate kalyāṇamittamhi, andhakāraṃva khāyati.</p>

<p rend="hangnum" n="1038"><hi rend="paranum">1038</hi><hi rend="dot">.</hi></p>

<p rend="gatha1"> ‘‘Abbhatītasahāyassa, atītagatasatthuno;</p>

<p rend="gathalast">Natthi etādisaṃ mittaṃ, yathā kāyagatā sati.</p>

<p rend="hangnum" n="1039"><hi rend="paranum">1039</hi><hi rend="dot">.</hi></p>

<p rend="gatha1"> ‘‘Ye purāṇā atītā te, navehi na sameti me;</p>

<p rend="gathalast">Svajja ekova jhāyāmi, vassupetova pakkhimā.</p>

<p rend="hangnum" n="1040"><hi rend="paranum">1040</hi><hi rend="dot">.</hi></p>

<p rend="gatha1"> ‘‘Dassanāya abhikkante, nānāverajjake bahū;</p>

<p rend="gathalast">Mā vārayittha sotāro, passantu samayo mamaṃ.</p>

<p rend="hangnum" n="1041"><hi rend="paranum">1041</hi><hi rend="dot">.</hi></p>

<p rend="gatha1"> ‘‘Dassanāya <pb ed="P" n="0.0093" /> abhikkante, nānāverajjake puthu;</p>

<p rend="gathalast">Karoti satthā okāsaṃ, na nivāreti cakkhumā.</p>

<p rend="hangnum" n="1042"><hi rend="paranum">1042</hi><hi rend="dot">.</hi></p>

<p rend="gatha1"> ‘‘Paṇṇavīsativassāni, sekhabhūtassa me sato;</p>

<p rend="gathalast">Na kāmasaññā uppajji, passa dhammasudhammataṃ.</p>

<p rend="hangnum" n="1043"><hi rend="paranum">1043</hi><hi rend="dot">.</hi></p>

<p rend="gatha1"> ‘‘Paṇṇavīsativassāni, sekhabhūtassa me sato;</p>

<p rend="gathalast">Na dosasaññā uppajji, passa dhammasudhammataṃ.</p>

<p rend="hangnum" n="1044"><hi rend="paranum">1044</hi><hi rend="dot">.</hi></p>

<p rend="gatha1"> ‘‘Paṇṇavīsativassāni, bhagavantaṃ upaṭṭhahiṃ;</p>

<p rend="gathalast">Mettena kāyakammena, chāyāva anapāyinī <note>anupāyinī (syā. ka.)</note>.</p>

<p rend="hangnum" n="1045"><hi rend="paranum">1045</hi><hi rend="dot">.</hi></p>

<p rend="gatha1"> ‘‘Paṇṇavīsativassāni, bhagavantaṃ upaṭṭhahiṃ;</p>

<p rend="gathalast">Mettena vacīkammena, chāyāva anapāyinī.</p>

<p rend="hangnum" n="1046"><hi rend="paranum">1046</hi><hi rend="dot">.</hi></p>

<p rend="gatha1"> ‘‘Paṇṇavīsativassāni, bhagavantaṃ upaṭṭhahiṃ;</p>

<p rend="gathalast">Mettena manokammena, chāyāva anapāyinī.</p>

<p rend="hangnum" n="1047"><hi rend="paranum">1047</hi><hi rend="dot">.</hi></p>

<p rend="gatha1"> ‘‘Buddhassa <pb ed="T" n="0.0408" /><pb ed="V" n="0.0280" /> caṅkamantassa, piṭṭhito anucaṅkamiṃ;</p>

<p rend="gathalast">Dhamme desiyamānamhi, ñāṇaṃ me udapajjatha.</p>

<p rend="hangnum" n="1048"><hi rend="paranum">1048</hi><hi rend="dot">.</hi></p>

<p rend="gatha1"> ‘‘Ahaṃ sakaraṇīyomhi, sekho appattamānaso;</p>

<p rend="gathalast">Satthu ca parinibbānaṃ, yo amhaṃ anukampako.</p>

<p rend="hangnum" n="1049"><hi rend="paranum">1049</hi><hi rend="dot">.</hi></p>

<p rend="gatha1"> ‘‘Tadāsi <pb ed="M" n="0.0349" /> yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Sabbākāravarūpete, sambuddhe parinibbute.</p>

<p rend="hangnum" n="1050"><hi rend="paranum">1050</hi><hi rend="dot">.</hi></p>

<p rend="gatha1"> ‘‘Bahussuto dhammadharo, kosārakkho mahesino;</p>

<p rend="gathalast">Cakkhu sabbassa lokassa, ānando parinibbuto.</p>

<p rend="hangnum" n="1051"><hi rend="paranum">1051</hi><hi rend="dot">.</hi></p>

<p rend="gatha1"> ‘‘Bahussuto dhammadharo, kosārakkho mahesino;</p>

<p rend="gathalast">Cakkhu sabbassa lokassa, andhakāre tamonudo.</p>

<p rend="hangnum" n="1052"><hi rend="paranum">1052</hi><hi rend="dot">.</hi></p>

<p rend="gatha1"> ‘‘Gatimanto satimanto, dhitimanto ca yo isi;</p>

<p rend="gathalast">Saddhammadhārako thero, ānando ratanākaro.</p>

<p rend="hangnum" n="1053"><hi rend="paranum">1053</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, natthi dāni punabbhavo’’ti.</p>

<p rend="centre">… Ānando thero….</p>

<p rend="centre">Tiṃsanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Phussopatisso ānando, tayotime pakittitā;</p>

<p rend="gathalast">Gāthāyo tattha saṅkhātā, sataṃ pañca ca uttarīti;</p>

<p rend="chapter">18. Cattālīsanipāto</p>

<p rend="title">1. Mahākassapattheragāthā</p>

<p rend="hangnum" n="1054"><hi rend="paranum">1054</hi><hi rend="dot">.</hi></p>

<p rend="gatha1"> ‘‘Na <pb ed="T" n="0.0409" /><pb ed="M" n="0.0350" /><pb ed="V" n="0.0281" /><pb ed="P" n="0.0094" /> gaṇena purakkhato care, vimano hoti samādhi dullabho;</p>

<p rend="gathalast">Nānājanasaṅgaho dukho, iti disvāna gaṇaṃ na rocaye.</p>

<p rend="hangnum" n="1055"><hi rend="paranum">1055</hi><hi rend="dot">.</hi></p>

<p rend="gatha1"> ‘‘Na kulāni upabbaje muni, vimano hoti samādhi dullabho;</p>

<p rend="gathalast">So ussukko rasānugiddho, atthaṃ riñcati yo sukhāvaho.</p>

<p rend="hangnum" n="1056"><hi rend="paranum">1056</hi><hi rend="dot">.</hi></p>

<p rend="gatha1"> ‘‘Paṅkoti hi naṃ avedayuṃ, yāyaṃ vandanapūjanā kulesu;</p>

<p rend="gathalast">Sukhumaṃ salla durubbahaṃ, sakkāro kāpurisena dujjaho.</p>

<p rend="hangnum" n="1057"><hi rend="paranum">1057</hi><hi rend="dot">.</hi></p>

<p rend="gatha1"> ‘‘Senāsanamhā oruyha, nagaraṃ piṇḍāya pāvisiṃ;</p>

<p rend="gathalast">Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.</p>

<p rend="hangnum" n="1058"><hi rend="paranum">1058</hi><hi rend="dot">.</hi></p>

<p rend="gatha1"> ‘‘So me <note>taṃ (sī. ka.)</note> pakkena hatthena, ālopaṃ upanāmayi;</p>

<p rend="gathalast">Ālopaṃ pakkhipantassa, aṅguli cettha <note>pettha (sī. ka.)</note> chijjatha.</p>

<p rend="hangnum" n="1059"><hi rend="paranum">1059</hi><hi rend="dot">.</hi></p>

<p rend="gatha1"> ‘‘Kuṭṭamūlañca <note>kuḍḍamūlañca (sī. syā.)</note> nissāya, ālopaṃ taṃ abhuñjisaṃ;</p>

<p rend="gathalast">Bhuñjamāne vā bhutte vā, jegucchaṃ me na vijjati.</p>

<p rend="hangnum" n="1060"><hi rend="paranum">1060</hi><hi rend="dot">.</hi></p>

<p rend="gatha1"> ‘‘Uttiṭṭhapiṇḍo āhāro, pūtimuttañca osadhaṃ;</p>

<p rend="gatha2">Senāsanaṃ rukkhamūlaṃ, paṃsukūlañca cīvaraṃ;</p>

<p rend="gathalast">Yassete abhisambhutvā <note>abhibhuñjati (?)</note>, sa ve cātuddiso naro.</p>

<p rend="hangnum" n="1061"><hi rend="paranum">1061</hi><hi rend="dot">.</hi></p>

<p rend="gatha1"> ‘‘Yattha eke vihaññanti, āruhantā siluccayaṃ;</p>

<p rend="gatha2">Tassa buddhassa dāyādo, sampajāno patissato;</p>

<p rend="gathalast">Iddhibalenupatthaddho <pb ed="T" n="0.0410" />, kassapo abhirūhati.</p>

<p rend="hangnum" n="1062"><hi rend="paranum">1062</hi><hi rend="dot">.</hi></p>

<p rend="gatha1"> ‘‘Piṇḍapātapaṭikkanto <pb ed="M" n="0.0351" />, selamāruyha kassapo;</p>

<p rend="gathalast">Jhāyati anupādāno, pahīnabhayabheravo.</p>

<p rend="hangnum" n="1063"><hi rend="paranum">1063</hi><hi rend="dot">.</hi></p>

<p rend="gatha1"> ‘‘Piṇḍapātapaṭikkanto, selamāruyha kassapo;</p>

<p rend="gathalast">Jhāyati anupādāno, ḍayhamānesu nibbuto.</p>

<p rend="hangnum" n="1064"><hi rend="paranum">1064</hi><hi rend="dot">.</hi></p>

<p rend="gatha1"> ‘‘Piṇḍapātapaṭikkanto, selamāruyha kassapo;</p>

<p rend="gathalast">Jhāyati anupādāno, katakicco anāsavo.</p>

<p rend="hangnum" n="1065"><hi rend="paranum">1065</hi><hi rend="dot">.</hi></p>

<p rend="gatha1"> ‘‘Karerimālāvitatā <pb ed="V" n="0.0282" /><pb ed="P" n="0.0095" />, bhūmibhāgā manoramā;</p>

<p rend="gathalast">Kuñjarābhirudā rammā, te selā ramayanti maṃ.</p>

<p rend="hangnum" n="1066"><hi rend="paranum">1066</hi><hi rend="dot">.</hi></p>

<p rend="gatha1"> ‘‘Nīlabbhavaṇṇā rucirā, vārisītā sucindharā;</p>

<p rend="gathalast">Indagopakasañchannā, te selā ramayanti maṃ.</p>

<p rend="hangnum" n="1067"><hi rend="paranum">1067</hi><hi rend="dot">.</hi></p>

<p rend="gatha1"> ‘‘Nīlabbhakūṭasadisā, kūṭāgāravarūpamā;</p>

<p rend="gathalast">Vāraṇābhirudā rammā, te selā ramayanti maṃ.</p>

<p rend="hangnum" n="1068"><hi rend="paranum">1068</hi><hi rend="dot">.</hi></p>

<p rend="gatha1"> ‘‘Abhivuṭṭhā rammatalā, nagā isibhi sevitā;</p>

<p rend="gathalast">Abbhunnaditā sikhīhi, te selā ramayanti maṃ.</p>

<p rend="hangnum" n="1069"><hi rend="paranum">1069</hi><hi rend="dot">.</hi></p>

<p rend="gatha1"> ‘‘Alaṃ jhāyitukāmassa, pahitattassa me sato;</p>

<p rend="gathalast">Alaṃ me atthakāmassa <note>attakāmassa (?)</note>, pahitattassa bhikkhuno.</p>

<p rend="hangnum" n="1070"><hi rend="paranum">1070</hi><hi rend="dot">.</hi></p>

<p rend="gatha1"> ‘‘Alaṃ me phāsukāmassa, pahitattassa bhikkhuno;</p>

<p rend="gathalast">Alaṃ me yogakāmassa, pahitattassa tādino.</p>

<p rend="hangnum" n="1071"><hi rend="paranum">1071</hi><hi rend="dot">.</hi></p>

<p rend="gatha1"> ‘‘Umāpupphena samānā, gaganāvabbhachāditā;</p>

<p rend="gathalast">Nānādijagaṇākiṇṇā <pb ed="T" n="0.0411" />, te selā ramayanti maṃ.</p>

<p rend="hangnum" n="1072"><hi rend="paranum">1072</hi><hi rend="dot">.</hi></p>

<p rend="gatha1"> ‘‘Anākiṇṇā gahaṭṭhehi, migasaṅghanisevitā;</p>

<p rend="gathalast">Nānādijagaṇākiṇṇā, te selā ramayanti maṃ.</p>

<p rend="hangnum" n="1073"><hi rend="paranum">1073</hi><hi rend="dot">.</hi></p>

<p rend="gatha1"> ‘‘Acchodikā puthusilā, gonaṅgulamigāyutā;</p>

<p rend="gathalast">Ambusevālasañchannā, te selā ramayanti maṃ.</p>

<p rend="hangnum" n="1074"><hi rend="paranum">1074</hi><hi rend="dot">.</hi></p>

<p rend="gatha1"> ‘‘Na pañcaṅgikena turiyena, rati me hoti tādisī;</p>

<p rend="gathalast">Yathā ekaggacittassa, sammā dhammaṃ vipassato.</p>

<p rend="hangnum" n="1075"><hi rend="paranum">1075</hi><hi rend="dot">.</hi></p>

<p rend="gatha1"> ‘‘Kammaṃ <pb ed="M" n="0.0352" /> bahukaṃ na kāraye, parivajjeyya janaṃ na uyyame;</p>

<p rend="gathalast">Ussukko so rasānugiddho, atthaṃ riñcati yo sukhāvaho.</p>

<p rend="hangnum" n="1076"><hi rend="paranum">1076</hi><hi rend="dot">.</hi></p>

<p rend="gatha1"> ‘‘Kammaṃ bahukaṃ na kāraye, parivajjeyya anattaneyyametaṃ;</p>

<p rend="gathalast">Kicchati kāyo kilamati, dukkhito so samathaṃ na vindati.</p>

<p rend="hangnum" n="1077"><hi rend="paranum">1077</hi><hi rend="dot">.</hi></p>

<p rend="gatha1"> ‘‘Oṭṭhappahatamattena, attānampi na passati;</p>

<p rend="gathalast">Patthaddhagīvo carati, ahaṃ seyyoti maññati.</p>

<p rend="hangnum" n="1078"><hi rend="paranum">1078</hi><hi rend="dot">.</hi></p>

<p rend="gatha1"> ‘‘Aseyyo seyyasamānaṃ, bālo maññati attānaṃ;</p>

<p rend="gathalast">Na taṃ viññū pasaṃsanti, patthaddhamānasaṃ naraṃ.</p>

<p rend="hangnum" n="1079"><hi rend="paranum">1079</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0283" /> ca seyyohamasmīti, nāhaṃ seyyoti vā pana;</p>

<p rend="gathalast">Hīno taṃsadiso <note>tīnohaṃ sadiso (syā.)</note> vāti, vidhāsu na vikampati.</p>

<p rend="hangnum" n="1080"><hi rend="paranum">1080</hi><hi rend="dot">.</hi></p>

<p rend="gatha1"> ‘‘Paññavantaṃ <pb ed="P" n="0.0096" /> tathā tādiṃ, sīlesu susamāhitaṃ;</p>

<p rend="gathalast">Cetosamathamanuttaṃ, tañce viññū pasaṃsare.</p>

<p rend="hangnum" n="1081"><hi rend="paranum">1081</hi><hi rend="dot">.</hi></p>

<p rend="gatha1"> ‘‘Yassa <pb ed="T" n="0.0412" /> sabrahmacārīsu, gāravo nūpalabbhati;</p>

<p rend="gathalast">Ārakā hoti saddhammā, nabhato puthavī yathā.</p>

<p rend="hangnum" n="1082"><hi rend="paranum">1082</hi><hi rend="dot">.</hi></p>

<p rend="gatha1"> ‘‘Yesañca hiri ottappaṃ, sadā sammā upaṭṭhitaṃ;</p>

<p rend="gathalast">Virūḷhabrahmacariyā te, tesaṃ khīṇā punabbhavā.</p>

<p rend="hangnum" n="1083"><hi rend="paranum">1083</hi><hi rend="dot">.</hi></p>

<p rend="gatha1"> ‘‘Uddhato capalo bhikkhu, paṃsukūlena pāruto;</p>

<p rend="gathalast">Kapīva sīhacammena, na so tenupasobhati.</p>

<p rend="hangnum" n="1084"><hi rend="paranum">1084</hi><hi rend="dot">.</hi></p>

<p rend="gatha1"> ‘‘Anuddhato acapalo, nipako saṃvutindriyo;</p>

<p rend="gathalast">Sobhati paṃsukūlena, sīhova girigabbhare.</p>

<p rend="hangnum" n="1085"><hi rend="paranum">1085</hi><hi rend="dot">.</hi></p>

<p rend="gatha1"> ‘‘Ete sambahulā devā, iddhimanto yasassino;</p>

<p rend="gathalast">Dasadevasahassāni, sabbe te brahmakāyikā.</p>

<p rend="hangnum" n="1086"><hi rend="paranum">1086</hi><hi rend="dot">.</hi></p>

<p rend="gatha1"> ‘‘Dhammasenāpatiṃ vīraṃ, mahājhāyiṃ samāhitaṃ;</p>

<p rend="gathalast">Sāriputtaṃ namassantā, tiṭṭhanti pañjalīkatā.</p>

<p rend="hangnum" n="1087"><hi rend="paranum">1087</hi><hi rend="dot">.</hi></p>

<p rend="gatha1"> ‘‘‘Namo <pb ed="M" n="0.0353" /> te purisājañña, namo te purisuttama;</p>

<p rend="gathalast">Yassa te nābhijānāma, yampi nissāya jhāyati <note>jhāyasi (ka. aṭṭha.)</note>.</p>

<p rend="hangnum" n="1088"><hi rend="paranum">1088</hi><hi rend="dot">.</hi></p>

<p rend="gatha1"> ‘‘‘Accheraṃ vata buddhānaṃ, gambhīro gocaro sako;</p>

<p rend="gathalast">Ye mayaṃ nābhijānāma, vālavedhisamāgatā’.</p>

<p rend="hangnum" n="1089"><hi rend="paranum">1089</hi><hi rend="dot">.</hi></p>

<p rend="gatha1"> ‘‘Taṃ tathā devakāyehi, pūjitaṃ pūjanārahaṃ;</p>

<p rend="gathalast">Sāriputtaṃ tadā disvā, kappinassa sitaṃ ahu.</p>

<p rend="hangnum" n="1090"><hi rend="paranum">1090</hi><hi rend="dot">.</hi></p>

<p rend="gatha1"> ‘‘Yāvatā buddhakhettamhi, ṭhapayitvā mahāmuniṃ;</p>

<p rend="gathalast">Dhutaguṇe visiṭṭhohaṃ, sadiso me na vijjati.</p>

<p rend="hangnum" n="1091"><hi rend="paranum">1091</hi><hi rend="dot">.</hi></p>

<p rend="gatha1"> ‘‘Pariciṇṇo <pb ed="T" n="0.0413" /> mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, natthi dāni punabbhavo.</p>

<p rend="hangnum" n="1092"><hi rend="paranum">1092</hi><hi rend="dot">.</hi></p>

<p rend="gatha1"> ‘‘Na <pb ed="V" n="0.0284" /> cīvare na sayane, bhojane nupalimpati;</p>

<p rend="gatha2">Gotamo anappameyyo, muḷālapupphaṃ vimalaṃva;</p>

<p rend="gathalast">Ambunā nekkhammaninno, tibhavābhinissaṭo.</p>

<p rend="hangnum" n="1093"><hi rend="paranum">1093</hi><hi rend="dot">.</hi></p>

<p rend="gatha1"> ‘‘Satipaṭṭhānagīvo so, saddhāhattho mahāmuni;</p>

<p rend="gathalast">Paññāsīso mahāñāṇī, sadā carati nibbuto’’ti.</p>

<p rend="centre">… Mahākassapo thero….</p>

<p rend="centre">Cattālīsanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Cattālīsanipātamhi, mahākassapasavhayo;</p>

<p rend="gathalast">Ekova thero gāthāyo, cattāsīla duvepi cāti.</p>

<p rend="chapter">19. Paññāsanipāto</p>

<p rend="title">1. Tālapuṭattheragāthā</p>

<p rend="hangnum" n="1094"><hi rend="paranum">1094</hi><hi rend="dot">.</hi></p>

<p rend="gatha1"> ‘‘Kadā <pb ed="M" n="0.0354" /><pb ed="V" n="0.0285" /><pb ed="P" n="0.0097" /> nuhaṃ pabbatakandarāsu, ekākiyo addutiyo vihassaṃ;</p>

<p rend="gathalast">Aniccato sabbabhavaṃ vipassaṃ, taṃ me idaṃ taṃ nu kadā bhavissati.</p>

<p rend="hangnum" n="1095"><hi rend="paranum">1095</hi><hi rend="dot">.</hi></p>

<p rend="gatha1"> ‘‘Kadā nuhaṃ bhinnapaṭandharo muni, kāsāvavattho <pb ed="T" n="0.0414" /> amamo nirāso;</p>

<p rend="gathalast">Rāgañca dosañca tatheva mohaṃ, hantvā sukhī pavanagato vihassaṃ.</p>

<p rend="hangnum" n="1096"><hi rend="paranum">1096</hi><hi rend="dot">.</hi></p>

<p rend="gatha1"> ‘‘Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;</p>

<p rend="gathalast">Vipassamāno vītabhayo vihassaṃ, eko vane taṃ nu kadā bhavissati.</p>

<p rend="hangnum" n="1097"><hi rend="paranum">1097</hi><hi rend="dot">.</hi></p>

<p rend="gatha1"> ‘‘Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;</p>

<p rend="gathalast">Paññāmayaṃ tikhiṇamasiṃ gahetvā, chetvā vase tampi kadā bhavissati.</p>

<p rend="hangnum" n="1098"><hi rend="paranum">1098</hi><hi rend="dot">.</hi></p>

<p rend="gatha1"> ‘‘Kadā nu paññāmayamuggatejaṃ, satthaṃ isīnaṃ sahasādiyitvā;</p>

<p rend="gathalast">Māraṃ sasenaṃ sahasā bhañjissaṃ, sīhāsane taṃ nu kadā bhavissati.</p>

<p rend="hangnum" n="1099"><hi rend="paranum">1099</hi><hi rend="dot">.</hi></p>

<p rend="gatha1"> ‘‘Kadā nuhaṃ sabbhi samāgamesu, diṭṭho bhave dhammagarūhi tādibhi;</p>

<p rend="gathalast">Yāthāvadassīhi jitindriyehi, padhāniyo <pb ed="T" n="0.0415" /> taṃ nu kadā bhavissati.</p>

<p rend="hangnum" n="1100"><hi rend="paranum">1100</hi><hi rend="dot">.</hi></p>

<p rend="gatha1"> ‘‘Kadā nu maṃ tandi khudā pipāsā, vātātapā kīṭasarīsapā vā;</p>

<p rend="gathalast">Na bādhayissanti na taṃ giribbaje, atthatthiyaṃ taṃ nu kadā bhavissati.</p>

<p rend="hangnum" n="1101"><hi rend="paranum">1101</hi><hi rend="dot">.</hi></p>

<p rend="gatha1"> ‘‘Kadā <pb ed="M" n="0.0355" /><pb ed="P" n="0.0098" /> nu kho yaṃ viditaṃ mahesinā, cattāri saccāni sududdasāni;</p>

<p rend="gathalast">Samāhitatto satimā agacchaṃ, paññāya taṃ taṃ nu kadā bhavissati.</p>

<p rend="hangnum" n="1102"><hi rend="paranum">1102</hi><hi rend="dot">.</hi></p>

<p rend="gatha1"> ‘‘Kadā nu rūpe amite ca sadde, gandhe rase phusitabbe ca dhamme;</p>

<p rend="gathalast">Ādittatohaṃ samathehi yutto, paññāya dacchaṃ tadidaṃ kadā me.</p>

<p rend="hangnum" n="1103"><hi rend="paranum">1103</hi><hi rend="dot">.</hi></p>

<p rend="gatha1"> ‘‘Kadā nuhaṃ dubbacanena vutto, tatonimittaṃ vimano na hessaṃ;</p>

<p rend="gathalast">Atho pasatthopi tatonimittaṃ, tuṭṭho na hessaṃ tadidaṃ kadā me.</p>

<p rend="hangnum" n="1104"><hi rend="paranum">1104</hi><hi rend="dot">.</hi></p>

<p rend="gatha1"> ‘‘Kadā nu kaṭṭhe ca tiṇe latā ca, khandhe imehaṃ amite ca dhamme;</p>

<p rend="gathalast">Ajjhattikāneva ca bāhirāni ca, samaṃ <pb ed="T" n="0.0416" /> tuleyyaṃ tadidaṃ kadā me.</p>

<p rend="hangnum" n="1105"><hi rend="paranum">1105</hi><hi rend="dot">.</hi></p>

<p rend="gatha1"> ‘‘Kadā nu maṃ pāvusakālamegho, navena toyena sacīvaraṃ vane;</p>

<p rend="gathalast">Isippayātamhi pathe vajantaṃ, ovassate taṃ nu kadā bhavissati.</p>

<p rend="hangnum" n="1106"><hi rend="paranum">1106</hi><hi rend="dot">.</hi></p>

<p rend="gatha1"> ‘‘Kadā <pb ed="V" n="0.0286" /> mayūrassa sikhaṇḍino vane, dijassa sutvā girigabbhare rutaṃ;</p>

<p rend="gathalast">Paccuṭṭhahitvā amatassa pattiyā, saṃcintaye taṃ nu kadā bhavissati.</p>

<p rend="hangnum" n="1107"><hi rend="paranum">1107</hi><hi rend="dot">.</hi></p>

<p rend="gatha1"> ‘‘Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca <note>balavāmukhañca (ka.)</note>;</p>

<p rend="gathalast">Asajjamāno patareyyamiddhiyā, vibhiṃsanaṃ taṃ nu kadā bhavissati.</p>

<p rend="hangnum" n="1108"><hi rend="paranum">1108</hi><hi rend="dot">.</hi></p>

<p rend="gatha1"> ‘‘Kadā <pb ed="M" n="0.0356" /> nu nāgova asaṅgacārī, padālaye kāmaguṇesu chandaṃ;</p>

<p rend="gathalast">Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.</p>

<p rend="hangnum" n="1109"><hi rend="paranum">1109</hi><hi rend="dot">.</hi></p>

<p rend="gatha1"> ‘‘Kadā <pb ed="P" n="0.0099" /> iṇaṭṭova daliddako <note>daḷiddako (sī.)</note> nidhiṃ, ārādhayitvā dhanikehi pīḷito;</p>

<p rend="gathalast">Tuṭṭho bhavissaṃ <pb ed="T" n="0.0417" /> adhigamma sāsanaṃ, mahesino taṃ nu kadā bhavissati.</p>

<p rend="hangnum" n="1110"><hi rend="paranum">1110</hi><hi rend="dot">.</hi></p>

<p rend="gatha1"> ‘‘Bahūni vassāni tayāmhi yācito, ‘agāravāsena alaṃ nu te idaṃ’;</p>

<p rend="gathalast">Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.</p>

<p rend="hangnum" n="1111"><hi rend="paranum">1111</hi><hi rend="dot">.</hi></p>

<p rend="gatha1"> ‘‘Nanu ahaṃ citta tayāmhi yācito, ‘giribbaje citrachadā vihaṅgamā’;</p>

<p rend="gathalast">Mahindaghosatthanitābhigajjino, te taṃ ramessanti vanamhi jhāyinaṃ.</p>

<p rend="hangnum" n="1112"><hi rend="paranum">1112</hi><hi rend="dot">.</hi></p>

<p rend="gatha1"> ‘‘Kulamhi mitte ca piye ca ñātake, khiḍḍāratiṃ kāmaguṇañca loke;</p>

<p rend="gathalast">Sabbaṃ pahāya imamajjhupāgato, athopi tvaṃ citta na mayha tussasi.</p>

<p rend="hangnum" n="1113"><hi rend="paranum">1113</hi><hi rend="dot">.</hi></p>

<p rend="gatha1"> ‘‘Mameva etaṃ na hi tvaṃ paresaṃ, sannāhakāle paridevitena kiṃ;</p>

<p rend="gathalast">Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.</p>

<p rend="hangnum" n="1114"><hi rend="paranum">1114</hi><hi rend="dot">.</hi></p>

<p rend="gatha1"> ‘‘Suyuttavādī dvipadānamuttamo, mahābhisakko naradammasārathi <note>sārathī (sī.)</note>;</p>

<p rend="gathalast">‘Cittaṃ <pb ed="T" n="0.0418" /> calaṃ makkaṭasannibhaṃ iti, avītarāgena sudunnivārayaṃ’.</p>

<p rend="hangnum" n="1115"><hi rend="paranum">1115</hi><hi rend="dot">.</hi></p>

<p rend="gatha1"> ‘‘Kāmā <pb ed="M" n="0.0357" /> hi citrā madhurā manoramā, aviddasū yattha sitā puthujjanā;</p>

<p rend="gathalast">Te dukkhamicchanti punabbhavesino, cittena nītā niraye nirākatā.</p>

<p rend="hangnum" n="1116"><hi rend="paranum">1116</hi><hi rend="dot">.</hi></p>

<p rend="gatha1"> ‘‘‘Mayūrakoñcābhirutamhi kānane, dīpīhi byagghehi purakkhato vasaṃ;</p>

<p rend="gathalast">Kāye apekkhaṃ jaha mā virādhaya’, itissu maṃ citta pure niyuñjasi.</p>

<p rend="hangnum" n="1117"><hi rend="paranum">1117</hi><hi rend="dot">.</hi></p>

<p rend="gatha1"> ‘‘‘Bhāvehi <pb ed="P" n="0.0100" /> jhānāni ca indriyāni ca, balāni bojjhaṅgasamādhibhāvanā;</p>

<p rend="gathalast">Tisso ca vijjā phusa buddhasāsane’, itissu maṃ citta pure niyuñjasi.</p>

<p rend="hangnum" n="1118"><hi rend="paranum">1118</hi><hi rend="dot">.</hi></p>

<p rend="gatha1"> ‘‘‘Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;</p>

<p rend="gathalast">Aṭṭhaṅgikaṃ sabbakilesasodhanaṃ’, itissu maṃ citta pure niyuñjasi.</p>

<p rend="hangnum" n="1119"><hi rend="paranum">1119</hi><hi rend="dot">.</hi></p>

<p rend="gatha1"> ‘‘‘Dukkhanti khandhe paṭipassa yoniso, yato <pb ed="T" n="0.0419" /> ca dukkhaṃ samudeti taṃ jaha;</p>

<p rend="gathalast">Idheva dukkhassa karohi antaṃ’, itissu maṃ citta pure niyuñjasi.</p>

<p rend="hangnum" n="1120"><hi rend="paranum">1120</hi><hi rend="dot">.</hi></p>

<p rend="gatha1"> ‘‘‘Aniccaṃ <pb ed="V" n="0.0287" /> dukkhanti vipassa yoniso, suññaṃ anattāti aghaṃ vadhanti ca;</p>

<p rend="gathalast">Manovicāre uparundha cetaso’, itissu maṃ citta pure niyuñjasi.</p>

<p rend="hangnum" n="1121"><hi rend="paranum">1121</hi><hi rend="dot">.</hi></p>

<p rend="gatha1"> ‘‘‘Muṇḍo virūpo abhisāpamāgato, kapālahatthova kulesu bhikkhasu;</p>

<p rend="gathalast">Yuñjassu satthuvacane mahesino’, itissu maṃ citta pure niyuñjasi.</p>

<p rend="hangnum" n="1122"><hi rend="paranum">1122</hi><hi rend="dot">.</hi></p>

<p rend="gatha1"> ‘‘‘Susaṃvutatto <pb ed="M" n="0.0358" /> visikhantare caraṃ, kulesu kāmesu asaṅgamānaso;</p>

<p rend="gathalast">Cando yathā dosinapuṇṇamāsiyā’, itissu maṃ citta pure niyuñjasi.</p>

<p rend="hangnum" n="1123"><hi rend="paranum">1123</hi><hi rend="dot">.</hi></p>

<p rend="gatha1"> ‘‘‘Āraññiko hohi ca piṇḍapātiko, sosāniko hohi ca paṃsukūliko;</p>

<p rend="gathalast">Nesajjiko hohi sadā dhute rato’, itissu maṃ citta pure niyuñjasi.</p>

<p rend="hangnum" n="1124"><hi rend="paranum">1124</hi><hi rend="dot">.</hi></p>

<p rend="gatha1"> ‘‘Ropetva <pb ed="T" n="0.0420" /> rukkhāni yathā phalesī, mūle taruṃ chettu tameva icchasi;</p>

<p rend="gathalast">Tathūpamaṃ cittamidaṃ karosi, yaṃ maṃ aniccamhi cale niyuñjasi.</p>

<p rend="hangnum" n="1125"><hi rend="paranum">1125</hi><hi rend="dot">.</hi></p>

<p rend="gatha1"> ‘‘Arūpa dūraṅgama ekacāri, na te karissaṃ vacanaṃ idānihaṃ;</p>

<p rend="gathalast">Dukkhā hi kāmā kaṭukā mahabbhayā, nibbānamevābhimano carissaṃ.</p>

<p rend="hangnum" n="1126"><hi rend="paranum">1126</hi><hi rend="dot">.</hi></p>

<p rend="gatha1"> ‘‘Nāhaṃ alakkhyā ahirikkatāya vā, na cittahetū na ca dūrakantanā;</p>

<p rend="gathalast">Ājīvahetū ca ahaṃ na nikkhamiṃ, kato ca te citta paṭissavo mayā.</p>

<p rend="hangnum" n="1127"><hi rend="paranum">1127</hi><hi rend="dot">.</hi></p>

<p rend="gatha1"> ‘‘‘Appicchatā sappurisehi vaṇṇitā, makkhappahānaṃ vūpasamo dukhassa’;</p>

<p rend="gathalast">Itissu <pb ed="P" n="0.0101" /> maṃ citta tadā niyuñjasi, idāni tvaṃ gacchasi pubbaciṇṇaṃ.</p>

<p rend="hangnum" n="1128"><hi rend="paranum">1128</hi><hi rend="dot">.</hi></p>

<p rend="gatha1"> ‘‘Taṇhā avijjā ca piyāpiyañca, subhāni rūpāni sukhā ca vedanā;</p>

<p rend="gathalast">Manāpiyā kāmaguṇā ca vantā, vante ahaṃ āvamituṃ na ussahe.</p>

<p rend="hangnum" n="1129"><hi rend="paranum">1129</hi><hi rend="dot">.</hi></p>

<p rend="gatha1"> ‘‘Sabbattha <pb ed="T" n="0.0421" /><pb ed="M" n="0.0359" /> te citta vaco kataṃ mayā, bahūsu jātīsu na mesi kopito;</p>

<p rend="gathalast">Ajjhattasambhavo kataññutāya te, dukkhe ciraṃ saṃsaritaṃ tayā kate.</p>

<p rend="hangnum" n="1130"><hi rend="paranum">1130</hi><hi rend="dot">.</hi></p>

<p rend="gatha1"> ‘‘Tvaññeva no citta karosi brāhmaṇo <note>brāhmaṇe (sī.), brāhmaṇaṃ (?) bhāvalopa-tappadhānatā gahetabbā</note>, tvaṃ khattiyo rājadasī <note>rājadisī (syā. ka.)</note> karosi;</p>

<p rend="gathalast">Vessā ca suddā ca bhavāma ekadā, devattanaṃ vāpi taveva vāhasā.</p>

<p rend="hangnum" n="1131"><hi rend="paranum">1131</hi><hi rend="dot">.</hi></p>

<p rend="gatha1"> ‘‘Taveva hetū asurā bhavāmase, tvaṃmūlakaṃ nerayikā bhavāmase;</p>

<p rend="gathalast">Atho tiracchānagatāpi ekadā, petattanaṃ vāpi taveva vāhasā.</p>

<p rend="hangnum" n="1132"><hi rend="paranum">1132</hi><hi rend="dot">.</hi></p>

<p rend="gatha1"> ‘‘Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;</p>

<p rend="gathalast">Ummattakeneva mayā palobhasi, kiñcāpi te citta virādhitaṃ mayā.</p>

<p rend="hangnum" n="1133"><hi rend="paranum">1133</hi><hi rend="dot">.</hi></p>

<p rend="gatha1"> ‘‘Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;</p>

<p rend="gathalast">Tadajjahaṃ niggahessāmi yoniso, hatthippabhinnaṃ <pb ed="T" n="0.0422" /> viya aṅkusaggaho.</p>

<p rend="hangnum" n="1134"><hi rend="paranum">1134</hi><hi rend="dot">.</hi></p>

<p rend="gatha1"> ‘‘Satthā <pb ed="V" n="0.0288" /> ca me lokamimaṃ adhiṭṭhahi,<hi rend="bold"></hi>aniccato addhuvato asārato;</p>

<p rend="gathalast">Pakkhanda maṃ citta jinassa sāsane, tārehi oghā mahatā suduttarā.</p>

<p rend="hangnum" n="1135"><hi rend="paranum">1135</hi><hi rend="dot">.</hi></p>

<p rend="gatha1"> ‘‘Na te idaṃ citta yathā purāṇakaṃ, nāhaṃ alaṃ tuyha vase nivattituṃ <note>vasena vattituṃ (?)</note>;</p>

<p rend="gathalast">Mahesino pabbajitomhi sāsane, na mādisā honti vināsadhārino.</p>

<p rend="hangnum" n="1136"><hi rend="paranum">1136</hi><hi rend="dot">.</hi></p>

<p rend="gatha1"> ‘‘Nagā <pb ed="M" n="0.0360" /><pb ed="P" n="0.0102" /> samuddā saritā vasundharā, disā catasso vidisā adho divā;</p>

<p rend="gathalast">Sabbe aniccā tibhavā upaddutā, kuhiṃ gato citta sukhaṃ ramissasi.</p>

<p rend="hangnum" n="1137"><hi rend="paranum">1137</hi><hi rend="dot">.</hi></p>

<p rend="gatha1"> ‘‘Dhitipparaṃ kiṃ mama citta kāhisi, na te alaṃ citta vasānuvattako;</p>

<p rend="gathalast">Na jātu bhastaṃ ubhatomukhaṃ chupe, dhiratthu pūraṃ nava sotasandaniṃ.</p>

<p rend="hangnum" n="1138"><hi rend="paranum">1138</hi><hi rend="dot">.</hi></p>

<p rend="gatha1"> ‘‘Varāhaeṇeyyavigāḷhasevite, pabbhārakuṭṭe pakateva sundare;</p>

<p rend="gathalast">Navambunā pāvusasitthakānane, tahiṃ <pb ed="T" n="0.0423" /> guhāgehagato ramissasi.</p>

<p rend="hangnum" n="1139"><hi rend="paranum">1139</hi><hi rend="dot">.</hi></p>

<p rend="gatha1"> ‘‘Sunīlagīvā susikhā supekhunā, sucittapattacchadanā vihaṅgamā;</p>

<p rend="gathalast">Sumañjughosatthanitābhigajjino, te taṃ ramessanti vanamhi jhāyinaṃ.</p>

<p rend="hangnum" n="1140"><hi rend="paranum">1140</hi><hi rend="dot">.</hi></p>

<p rend="gatha1"> ‘‘Vuṭṭhamhi deve caturaṅgule tiṇe, saṃpupphite meghanibhamhi kānane;</p>

<p rend="gathalast">Nagantare viṭapisamo sayissaṃ, taṃ me mudū hehiti tūlasannibhaṃ.</p>

<p rend="hangnum" n="1141"><hi rend="paranum">1141</hi><hi rend="dot">.</hi></p>

<p rend="gatha1"> ‘‘Tathā tu kassāmi yathāpi issaro, yaṃ labbhati tenapi hotu me alaṃ;</p>

<p rend="gathalast">Na tāhaṃ kassāmi yathā atandito, biḷārabhastaṃva yathā sumadditaṃ.</p>

<p rend="hangnum" n="1142"><hi rend="paranum">1142</hi><hi rend="dot">.</hi></p>

<p rend="gatha1"> ‘‘Tathā tu kassāmi yathāpi issaro, yaṃ labbhati tenapi hotu me alaṃ;</p>

<p rend="gathalast">Vīriyena taṃ mayha vasānayissaṃ, gajaṃva mattaṃ kusalaṅkusaggaho.</p>

<p rend="hangnum" n="1143"><hi rend="paranum">1143</hi><hi rend="dot">.</hi></p>

<p rend="gatha1"> ‘‘Tayā <pb ed="M" n="0.0361" /> sudantena avaṭṭhitena hi, hayena <pb ed="T" n="0.0424" /> yoggācariyova ujjunā;</p>

<p rend="gathalast">Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.</p>

<p rend="hangnum" n="1144"><hi rend="paranum">1144</hi><hi rend="dot">.</hi></p>

<p rend="gatha1"> ‘‘Ārammaṇe <pb ed="P" n="0.0103" /> taṃ balasā nibandhisaṃ, nāgaṃva thambhamhi daḷhāya rajjuyā;</p>

<p rend="gathalast">Taṃ me suguttaṃ satiyā subhāvitaṃ, anissitaṃ sabbabhavesu hehisi.</p>

<p rend="hangnum" n="1145"><hi rend="paranum">1145</hi><hi rend="dot">.</hi></p>

<p rend="gatha1"> ‘‘Paññāya chetvā vipathānusārinaṃ, yogena niggayha pathe nivesiya;</p>

<p rend="gathalast">Disvā samudayaṃ vibhavañca sambhavaṃ, dāyādako hehisi aggavādino.</p>

<p rend="hangnum" n="1146"><hi rend="paranum">1146</hi><hi rend="dot">.</hi></p>

<p rend="gatha1"> ‘‘Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;</p>

<p rend="gathalast">Nanu <note>nūna (sī.)</note> saṃyojanabandhanacchidaṃ, saṃsevase kāruṇikaṃ mahāmuniṃ.</p>

<p rend="hangnum" n="1147"><hi rend="paranum">1147</hi><hi rend="dot">.</hi></p>

<p rend="gatha1"> ‘‘Migo yathā seri sucittakānane, rammaṃ giriṃ pāvusaabbhamāliniṃ <note>māliṃ (?)</note>;</p>

<p rend="gathalast">Anākule tattha nage ramissaṃ <note>ramissasi (syā. ka.)</note>, asaṃsayaṃ citta parā bhavissasi.</p>

<p rend="hangnum" n="1148"><hi rend="paranum">1148</hi><hi rend="dot">.</hi></p>

<p rend="gatha1"> ‘‘Ye <pb ed="T" n="0.0425" /><pb ed="V" n="0.0289" /> tuyha chandena vasena vattino, narā ca nārī ca anubhonti yaṃ sukhaṃ;</p>

<p rend="gathalast">Aviddasū māravasānuvattino, bhavābhinandī tava citta sāvakā’’ti.</p>

<p rend="centre">… Tālapuṭo thero….</p>

<p rend="centre">Paññāsanipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Paññāsamhi nipātamhi, eko tālapuṭo suci;</p>

<p rend="gathalast">Gāthāyo tattha paññāsa, puna pañca ca uttarīti.</p>

<p rend="chapter">20. Saṭṭhinipāto</p>

<p rend="title">1. Mahāmoggallānattheragāthā</p>

<p rend="hangnum" n="1149"><hi rend="paranum">1149</hi><hi rend="dot">.</hi></p>

<p rend="gatha1"> ‘‘Āraññikā <pb ed="M" n="0.0362" /><pb ed="V" n="0.0290" /><pb ed="P" n="0.0104" /> piṇḍapātikā, uñchāpattāgate ratā;</p>

<p rend="gathalast">Dālemu maccuno senaṃ, ajjhattaṃ susamāhitā.</p>

<p rend="hangnum" n="1150"><hi rend="paranum">1150</hi><hi rend="dot">.</hi></p>

<p rend="gatha1"> ‘‘Āraññikā piṇḍapātikā, uñchāpattāgate ratā;</p>

<p rend="gathalast">Dhunāma <pb ed="T" n="0.0426" /> maccuno senaṃ, naḷāgāraṃva kuñjaro.</p>

<p rend="hangnum" n="1151"><hi rend="paranum">1151</hi><hi rend="dot">.</hi></p>

<p rend="gatha1"> ‘‘Rukkhamūlikā sātatikā, uñchāpattāgate ratā;</p>

<p rend="gathalast">Dālemu maccuno senaṃ, ajjhattaṃ susamāhitā.</p>

<p rend="hangnum" n="1152"><hi rend="paranum">1152</hi><hi rend="dot">.</hi></p>

<p rend="gatha1"> ‘‘Rukkhamūlikā sātatikā, uñchāpattāgate ratā;</p>

<p rend="gathalast">Dhunāma maccuno senaṃ, naḷāgāraṃva kuñjaro.</p>

<p rend="hangnum" n="1153"><hi rend="paranum">1153</hi><hi rend="dot">.</hi></p>

<p rend="gatha1"> ‘‘Aṭṭhikaṅkalakuṭike, maṃsanhārupasibbite;</p>

<p rend="gathalast">Dhiratthu pure duggandhe, paragatte mamāyase.</p>

<p rend="hangnum" n="1154"><hi rend="paranum">1154</hi><hi rend="dot">.</hi></p>

<p rend="gatha1"> ‘‘Gūthabhaste taconaddhe, uragaṇḍipisācini;</p>

<p rend="gathalast">Nava sotāni te kāye, yāni sandanti sabbadā.</p>

<p rend="hangnum" n="1155"><hi rend="paranum">1155</hi><hi rend="dot">.</hi></p>

<p rend="gatha1"> ‘‘Tava sarīraṃ navasotaṃ, duggandhakaraṃ paribandhaṃ;</p>

<p rend="gathalast">Bhikkhu parivajjayate taṃ, mīḷhaṃ ca yathā sucikāmo.</p>

<p rend="hangnum" n="1156"><hi rend="paranum">1156</hi><hi rend="dot">.</hi></p>

<p rend="gatha1"> ‘‘Evañce taṃ jano jaññā, yathā jānāmi taṃ ahaṃ;</p>

<p rend="gathalast">Ārakā parivajjeyya, gūthaṭṭhānaṃva pāvuse’’.</p>

<p rend="hangnum" n="1157"><hi rend="paranum">1157</hi><hi rend="dot">.</hi></p>

<p rend="gatha1"> ‘‘Evametaṃ mahāvīra, yathā samaṇa bhāsasi;</p>

<p rend="gathalast">Ettha ceke visīdanti, paṅkamhiva jaraggavo.</p>

<p rend="hangnum" n="1158"><hi rend="paranum">1158</hi><hi rend="dot">.</hi></p>

<p rend="gatha1"> ‘‘Ākāsamhi haliddiyā, yo maññetha rajetave;</p>

<p rend="gathalast">Aññena vāpi raṅgena, vighātudayameva taṃ.</p>

<p rend="hangnum" n="1159"><hi rend="paranum">1159</hi><hi rend="dot">.</hi></p>

<p rend="gatha1"> ‘‘Tadākāsasamaṃ cittaṃ, ajjhattaṃ susamāhitaṃ;</p>

<p rend="gathalast">Mā pāpacitte āsādi, aggikhandhaṃva pakkhimā.</p>

<p rend="hangnum" n="1160"><hi rend="paranum">1160</hi><hi rend="dot">.</hi></p>

<p rend="gatha1"> ‘‘Passa cittakataṃ bimbaṃ, arukāyaṃ samussitaṃ;</p>

<p rend="gathalast">Āturaṃ bahusaṅkappaṃ, yassa natthi dhuvaṃ ṭhiti.</p>

<p rend="hangnum" n="1161"><hi rend="paranum">1161</hi><hi rend="dot">.</hi></p>

<p rend="gatha1"> ‘‘Passa <pb ed="V" n="0.0291" /> cittakataṃ rūpaṃ, maṇinā kuṇḍalena ca;</p>

<p rend="gathalast">Aṭṭhiṃ tacena onaddhaṃ, saha vatthehi sobhati.</p>

<p rend="hangnum" n="1162"><hi rend="paranum">1162</hi><hi rend="dot">.</hi></p>

<p rend="gatha1"> ‘‘Alattakakatā <pb ed="M" n="0.0363" /> pādā, mukhaṃ cuṇṇakamakkhitaṃ;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="1163"><hi rend="paranum">1163</hi><hi rend="dot">.</hi></p>

<p rend="gatha1"> ‘‘Aṭṭhapadakatā kesā, nettā añjanamakkhitā;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="1164"><hi rend="paranum">1164</hi><hi rend="dot">.</hi></p>

<p rend="gatha1"> ‘‘Añjanīva navā cittā, pūtikāyo alaṅkato;</p>

<p rend="gathalast">Alaṃ bālassa mohāya, no ca pāragavesino.</p>

<p rend="hangnum" n="1165"><hi rend="paranum">1165</hi><hi rend="dot">.</hi></p>

<p rend="gatha1"> ‘‘Odahi migavo pāsaṃ, nāsadā vāguraṃ migo;</p>

<p rend="gathalast">Bhutvā nivāpaṃ gacchāma, kaddante migabandhake.</p>

<p rend="hangnum" n="1166"><hi rend="paranum">1166</hi><hi rend="dot">.</hi></p>

<p rend="gatha1"> ‘‘Chinno pāso migavassa, nāsadā vāguraṃ migo;</p>

<p rend="gathalast">Bhutvā nivāpaṃ gacchāma, socante migaluddake.</p>

<p rend="hangnum" n="1167"><hi rend="paranum">1167</hi><hi rend="dot">.</hi></p>

<p rend="gatha1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</p>

<p rend="gathalast">Anekākārasampanne, sāriputtamhi nibbute.</p>

<p rend="hangnum" n="1168"><hi rend="paranum">1168</hi><hi rend="dot">.</hi></p>

<p rend="gatha1"><note>dī. ni. 2.221, 272; saṃ. ni. 1.186; 2.143; apa. thera 1.2.115; jā. 1.1.95</note> ‘‘Aniccā <pb ed="T" n="0.0427" /><pb ed="P" n="0.0105" /> vata saṅkhārā uppādavaya dhammino.</p>

<p rend="gathalast">Upajjitvā nirujjhanti, tesaṃ vūpasamo sukho.</p>

<p rend="hangnum" n="1169"><hi rend="paranum">1169</hi><hi rend="dot">.</hi></p>

<p rend="gatha1"> ‘‘Sukhumaṃ te paṭivijjhanti, vālaggaṃ usunā yathā;</p>

<p rend="gathalast">Ye pañcakkhandhe passanti, parato no ca attato.</p>

<p rend="hangnum" n="1170"><hi rend="paranum">1170</hi><hi rend="dot">.</hi></p>

<p rend="gatha1"> ‘‘Ye ca passanti saṅkhāre, parato no ca attato;</p>

<p rend="gathalast">Paccabyādhiṃsu nipuṇaṃ, vālaggaṃ usunā yathā.</p>

<p rend="hangnum" n="1171"><hi rend="paranum">1171</hi><hi rend="dot">.</hi></p>

<p rend="gatha1"><note>saṃ. ni. 1.21, 97</note> ‘‘Sattiyā viya omaṭṭho, ḍayhamānova matthake;</p>

<p rend="gathalast">Kāmarāgappahānāya, sato bhikkhu paribbaje.</p>

<p rend="hangnum" n="1172"><hi rend="paranum">1172</hi><hi rend="dot">.</hi></p>

<p rend="gatha1"><note>saṃ. ni. 1.21, 97</note>‘‘Sattiyā viya omaṭṭho, ḍayhamānova matthake;</p>

<p rend="gathalast">Bhavarāgappahānāya, sato bhikkhu paribbaje’’.</p>

<p rend="hangnum" n="1173"><hi rend="paranum">1173</hi><hi rend="dot">.</hi></p>

<p rend="gatha1"> ‘‘Codito bhāvitattena, sarīrantimadhārinā;</p>

<p rend="gathalast">Migāramātupāsādaṃ, pādaṅguṭṭhena kampayiṃ.</p>

<p rend="hangnum" n="1174"><hi rend="paranum">1174</hi><hi rend="dot">.</hi></p>

<p rend="gatha1"> ‘‘Nayidaṃ sithilamārabbha, nayidaṃ appena thāmasā;</p>

<p rend="gathalast">Nibbānamadhigantabbaṃ, sabbagantha-pamocanaṃ.</p>

<p rend="hangnum" n="1175"><hi rend="paranum">1175</hi><hi rend="dot">.</hi></p>

<p rend="gatha1"> ‘‘Ayañca <pb ed="V" n="0.0292" /> daharo bhikkhu, ayamuttamaporiso;</p>

<p rend="gathalast">Dhāreti antimaṃ dehaṃ, jetvā māraṃ savāhiniṃ <note>savāhanaṃ (ka.)</note>.</p>

<p rend="hangnum" n="1176"><hi rend="paranum">1176</hi><hi rend="dot">.</hi></p>

<p rend="gatha1"> ‘‘Vivaramanupabhanti <pb ed="M" n="0.0364" /> vijjutā, vebhārassa ca paṇḍavassa ca;</p>

<p rend="gathalast">Nagavivaragato jhāyati, putto appaṭimassa tādino.</p>

<p rend="hangnum" n="1177"><hi rend="paranum">1177</hi><hi rend="dot">.</hi></p>

<p rend="gatha1"> ‘‘Upasanto uparato, pantasenāsano muni;</p>

<p rend="gathalast">Dāyādo <pb ed="T" n="0.0428" /> buddhaseṭṭhassa, brahmunā abhivandito.</p>

<p rend="hangnum" n="1178"><hi rend="paranum">1178</hi><hi rend="dot">.</hi></p>

<p rend="gatha1"> ‘‘Upasantaṃ uparataṃ, pantasenāsanaṃ muniṃ;</p>

<p rend="gathalast">Dāyādaṃ buddhaseṭṭhassa, vanda brāhmaṇa kassapaṃ.</p>

<p rend="hangnum" n="1179"><hi rend="paranum">1179</hi><hi rend="dot">.</hi></p>

<p rend="gatha1"> ‘‘Yo ca jātisataṃ gacche, sabbā brāhmaṇajātiyo;</p>

<p rend="gathalast">Sottiyo vedasampanno, manussesu punappunaṃ.</p>

<p rend="hangnum" n="1180"><hi rend="paranum">1180</hi><hi rend="dot">.</hi></p>

<p rend="gatha1"> ‘‘Ajjhāyakopi ce assa, tiṇṇaṃ vedāna pāragū;</p>

<p rend="gathalast">Etassa vandanāyetaṃ, kalaṃ nāgghati soḷasiṃ.</p>

<p rend="hangnum" n="1181"><hi rend="paranum">1181</hi><hi rend="dot">.</hi></p>

<p rend="gatha1"> ‘‘Yo so aṭṭha vimokkhāni, purebhattaṃ aphassayi <note>apassayi (sī. ka.), aphussayi (syā.)</note>;</p>

<p rend="gathalast">Anulomaṃ paṭilomaṃ, tato piṇḍāya gacchati.</p>

<p rend="hangnum" n="1182"><hi rend="paranum">1182</hi><hi rend="dot">.</hi></p>

<p rend="gatha1"> ‘‘Tādisaṃ bhikkhuṃ māsādi <note>mā hani (sī.)</note>, māttānaṃ khaṇi brāhmaṇa;</p>

<p rend="gatha2">Abhippasādehi manaṃ, arahantamhi tādine;</p>

<p rend="gathalast">Khippaṃ pañjaliko vanda, mā te vijaṭi matthakaṃ.</p>

<p rend="hangnum" n="1183"><hi rend="paranum">1183</hi><hi rend="dot">.</hi></p>

<p rend="gatha1"> ‘‘Neso passati saddhammaṃ, saṃsārena purakkhato;</p>

<p rend="gathalast">Adhogamaṃ jimhapathaṃ, kummaggamanudhāvati.</p>

<p rend="hangnum" n="1184"><hi rend="paranum">1184</hi><hi rend="dot">.</hi></p>

<p rend="gatha1"> ‘‘Kimīva mīḷhasallitto, saṅkhāre adhimucchito;</p>

<p rend="gathalast">Pagāḷho lābhasakkāre, tuccho gacchati poṭṭhilo.</p>

<p rend="hangnum" n="1185"><hi rend="paranum">1185</hi><hi rend="dot">.</hi></p>

<p rend="gatha1"> ‘‘Imañca passa āyantaṃ, sāriputtaṃ sudassanaṃ;</p>

<p rend="gathalast">Vimuttaṃ ubhatobhāge, ajjhattaṃ susamāhitaṃ.</p>

<p rend="hangnum" n="1186"><hi rend="paranum">1186</hi><hi rend="dot">.</hi></p>

<p rend="gatha1"> ‘‘Visallaṃ <pb ed="P" n="0.0106" /> khīṇasaṃyogaṃ, tevijjaṃ maccuhāyinaṃ;</p>

<p rend="gathalast">Dakkhiṇeyyaṃ <pb ed="T" n="0.0429" /> manussānaṃ, puññakkhettaṃ anuttaraṃ.</p>

<p rend="hangnum" n="1187"><hi rend="paranum">1187</hi><hi rend="dot">.</hi></p>

<p rend="gatha1"> ‘‘Ete sambahulā devā, iddhimanto yasassino;</p>

<p rend="gatha2">Dasa devasahassāni, sabbe brahmapurohitā;</p>

<p rend="gathalast">Moggallānaṃ namassantā, tiṭṭhanti pañjalīkatā.</p>

<p rend="hangnum" n="1188"><hi rend="paranum">1188</hi><hi rend="dot">.</hi></p>

<p rend="gatha1"> ‘‘‘Namo <pb ed="V" n="0.0293" /> te purisājañña, namo te purisuttama;</p>

<p rend="gathalast">Yassa te āsavā khīṇā, dakkhiṇeyyosi mārisa’.</p>

<p rend="hangnum" n="1189"><hi rend="paranum">1189</hi><hi rend="dot">.</hi></p>

<p rend="gatha1"> ‘‘Pūjito <pb ed="M" n="0.0365" /> naradevena, uppanno maraṇābhibhū;</p>

<p rend="gathalast">Puṇḍarīkaṃva toyena, saṅkhārenupalippati.</p>

<p rend="hangnum" n="1190"><hi rend="paranum">1190</hi><hi rend="dot">.</hi></p>

<p rend="gatha1"> ‘‘Yassa muhuttena sahassadhā loko, saṃvidito sabrahmakappo vasi;</p>

<p rend="gathalast">Iddhiguṇe cutupapāte kāle, passati devatā sa bhikkhu.</p>

<p rend="hangnum" n="1191"><hi rend="paranum">1191</hi><hi rend="dot">.</hi></p>

<p rend="gatha1"> ‘‘Sāriputtova paññāya, sīlena upasamena ca;</p>

<p rend="gathalast">Yopi pāraṅgato bhikkhu, etāvaparamo siyā.</p>

<p rend="hangnum" n="1192"><hi rend="paranum">1192</hi><hi rend="dot">.</hi></p>

<p rend="gatha1"> ‘‘Koṭisatasahassassa, attabhāvaṃ khaṇena nimmine;</p>

<p rend="gathalast">Ahaṃ vikubbanāsu kusalo, vasībhūtomhi iddhiyā.</p>

<p rend="hangnum" n="1193"><hi rend="paranum">1193</hi><hi rend="dot">.</hi></p>

<p rend="gatha1"> ‘‘Samādhivijjāvasipāramīgato, moggallānagotto asitassa sāsane;</p>

<p rend="gathalast">Dhīro samucchindi samāhitindriyo, nāgo <pb ed="T" n="0.0430" /> yathā pūtilataṃva bandhanaṃ.</p>

<p rend="hangnum" n="1194"><hi rend="paranum">1194</hi><hi rend="dot">.</hi></p>

<p rend="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>

<p rend="gathalast">Ohito garuko bhāro, bhavanetti samūhatā.</p>

<p rend="hangnum" n="1195"><hi rend="paranum">1195</hi><hi rend="dot">.</hi></p>

<p rend="gatha1"> ‘‘Yassa catthāya pabbajito, agārasmānagāriyaṃ;</p>

<p rend="gathalast">So me attho anuppatto, sabbasaṃyojanakkhayo.</p>

<p rend="hangnum" n="1196"><hi rend="paranum">1196</hi><hi rend="dot">.</hi></p>

<p rend="gatha1"><note>ma. ni. 1.513</note> ‘‘Kīdiso nirayo āsi, yattha dussī apaccatha;</p>

<p rend="gathalast">Vidhuraṃ sāvakamāsajja, kakusandhañca brāhmaṇaṃ.</p>

<p rend="hangnum" n="1197"><hi rend="paranum">1197</hi><hi rend="dot">.</hi></p>

<p rend="gatha1"> ‘‘Sataṃ āsi ayosaṅkū, sabbe paccattavedanā;</p>

<p rend="gatha2">Īdiso nirayo āsi, yattha dussī apaccatha;</p>

<p rend="gathalast">Vidhuraṃ sāvakamāsajja, kakusandhañca brāhmaṇaṃ.</p>

<p rend="hangnum" n="1198"><hi rend="paranum">1198</hi><hi rend="dot">.</hi></p>

<p rend="gatha1"> ‘‘Yo etamabhijānāti, bhikkhu buddhassa sāvako;</p>

<p rend="gathalast">Tādisaṃ bhikkhumāsajja, kaṇha dukkhaṃ nigacchasi.</p>

<p rend="hangnum" n="1199"><hi rend="paranum">1199</hi><hi rend="dot">.</hi></p>

<p rend="gatha1"> ‘‘Majjhesarasmiṃ <pb ed="P" n="0.0107" /><note>sarassa (sī.), sāgarasmiṃ (ka.)</note> tiṭṭhanti, vimānā kappaṭhāyino;</p>

<p rend="gatha2">Veḷuriyavaṇṇā rucirā, accimanto pabhassarā;</p>

<p rend="gathalast">Accharā tattha naccanti, puthu nānattavaṇṇiyo.</p>

<p rend="hangnum" n="1200"><hi rend="paranum">1200</hi><hi rend="dot">.</hi></p>

<p rend="gatha1"> ‘‘Yo <pb ed="T" n="0.0431" /><pb ed="M" n="0.0366" /> etamabhijānāti…pe… kaṇha dukkhaṃ nigacchasi.</p>

<p rend="hangnum" n="1201"><hi rend="paranum">1201</hi><hi rend="dot">.</hi></p>

<p rend="gatha1"> ‘‘Yo ve buddhena codito, bhikkhusaṅghassa pekkhato;</p>

<p rend="gathalast">Migāramātupāsādaṃ, pādaṅguṭṭhena kampayi.</p>

<p rend="hangnum" n="1202"><hi rend="paranum">1202</hi><hi rend="dot">.</hi></p>

<p rend="gatha1"> ‘‘Yo etamabhijānāti…pe… kaṇha dukkhaṃ nigacchasi.</p>

<p rend="hangnum" n="1203"><hi rend="paranum">1203</hi><hi rend="dot">.</hi></p>

<p rend="gatha1"> ‘‘Yo <pb ed="V" n="0.0294" /> vejayantapāsādaṃ, pādaṅguṭṭhena kampayi;</p>

<p rend="gathalast">Iddhibalenupatthaddho, saṃvejesi ca devatā.</p>

<p rend="hangnum" n="1204"><hi rend="paranum">1204</hi><hi rend="dot">.</hi></p>

<p rend="gatha1"> ‘‘Yo etamabhijānāti…pe… kaṇha dukkhaṃ nigacchasi.</p>

<p rend="hangnum" n="1204"><hi rend="paranum">1204</hi><hi rend="dot">.</hi></p>

<p rend="gatha1"> ‘‘Yo etamabhijānāti…pe… kaṇha dukkhaṃ nigacchasi.</p>

<p rend="hangnum" n="1205"><hi rend="paranum">1205</hi><hi rend="dot">.</hi></p>

<p rend="gatha1"> ‘‘Yo vejayantapāsāde, sakkaṃ so paripucchati;</p>

<p rend="gatha2">Api āvuso jānāsi, taṇhakkhayavimuttiyo;</p>

<p rend="gathalast">Tassa sakko viyākāsi, pañhaṃ puṭṭho yathātathaṃ.</p>

<p rend="hangnum" n="1206"><hi rend="paranum">1206</hi><hi rend="dot">.</hi></p>

<p rend="gatha1"> ‘‘Yo etamabhijānāti…pe… kaṇha dukkhaṃ nigacchasi.</p>

<p rend="hangnum" n="1207"><hi rend="paranum">1207</hi><hi rend="dot">.</hi></p>

<p rend="gatha1"> ‘‘Yo brahmānaṃ paripucchati, sudhammāyaṃ ṭhito <note>sudhammāyā’bhito (syā.)</note> sabhaṃ;</p>

<p rend="gatha2">Ajjāpi tyāvuso sā diṭṭhi, yā te diṭṭhi pure ahu;</p>

<p rend="gathalast">Passasi vītivattantaṃ, brahmaloke pabhassaraṃ.</p>

<p rend="hangnum" n="1208"><hi rend="paranum">1208</hi><hi rend="dot">.</hi></p>

<p rend="gatha1"> ‘‘Tassa brahmā viyākāsi, pañhaṃ puṭṭho yathātathaṃ;</p>

<p rend="gathalast">Na me mārisa sā diṭṭhi, yā me diṭṭhi pure ahu.</p>

<p rend="hangnum" n="1209"><hi rend="paranum">1209</hi><hi rend="dot">.</hi></p>

<p rend="gatha1"> ‘‘Passāmi vītivattantaṃ, brahmaloke pabhassaraṃ;</p>

<p rend="gathalast">Sohaṃ ajja kathaṃ vajjaṃ, ahaṃ niccomhi sassato.</p>

<p rend="hangnum" n="1210"><hi rend="paranum">1210</hi><hi rend="dot">.</hi></p>

<p rend="gatha1"> ‘‘Yo etamabhijānāti…pe… kaṇha dukkhaṃ nigacchasi.</p>

<p rend="hangnum" n="1211"><hi rend="paranum">1211</hi><hi rend="dot">.</hi></p>

<p rend="gatha1"> ‘‘Yo mahāneruno kūṭaṃ, vimokkhena aphassayi <note>apassayi (sī. ka.)</note>;</p>

<p rend="gatha2">Vanaṃ pubbavidehānaṃ, ye ca bhūmisayā narā.</p>

<p rend="hangnum" n="1212"><hi rend="paranum">1212</hi><hi rend="dot">.</hi></p>

<p rend="gatha1"> ‘‘Yo etamabhijānāti, bhikkhu buddhassa sāvako;</p>

<p rend="gatha2">Tādisaṃ bhikkhumāsajja, kaṇha dukkhaṃ nigacchasi.</p>

<p rend="hangnum" n="1213"><hi rend="paranum">1213</hi><hi rend="dot">.</hi></p>

<p rend="gatha1"> ‘‘Na ve aggi cetayati, ahaṃ bālaṃ ḍahāmīti;</p>

<p rend="gathalast">Bālova jalitaṃ aggiṃ, āsajja naṃ paḍayhati.</p>

<p rend="hangnum" n="1214"><hi rend="paranum">1214</hi><hi rend="dot">.</hi></p>

<p rend="gatha1"> ‘‘Evameva tuvaṃ māra, āsajja naṃ tathāgataṃ;</p>

<p rend="gathalast">Sayaṃ ḍahissasi attānaṃ, bālo aggiṃva samphusaṃ.</p>

<p rend="hangnum" n="1215"><hi rend="paranum">1215</hi><hi rend="dot">.</hi></p>

<p rend="gatha1"> ‘‘Apuññaṃ <pb ed="T" n="0.0432" /><pb ed="M" n="0.0367" /> pasavī māro, āsajja naṃ tathāgataṃ;</p>

<p rend="gathalast">Kiṃ nu maññasi pāpima, na me pāpaṃ vipaccati.</p>

<p rend="hangnum" n="1216"><hi rend="paranum">1216</hi><hi rend="dot">.</hi></p>

<p rend="gatha1"> ‘‘Karato te cīyate <note>miyyate (sabbattha) ma. ni. 1.513 passitabbaṃ</note> pāpaṃ, cirarattāya antaka;</p>

<p rend="gathalast">Māra nibbinda buddhamhā, āsaṃ mākāsi bhikkhusu.</p>

<p rend="hangnum" n="1217"><hi rend="paranum">1217</hi><hi rend="dot">.</hi></p>

<p rend="gatha1"> ‘‘Iti <pb ed="V" n="0.0295" /><pb ed="P" n="0.0108" /> māraṃ atajjesi, bhikkhu bhesakaḷāvane;</p>

<p rend="gathalast">Tato so dummano yakkho, tatthevantaradhāyathā’’ti.</p>

<p rend="bodytext">Itthaṃ sudaṃ āyasmā mahāmoggallāno <note>mahāmoggalāno (ka.)</note> thero gāthāyo abhāsitthāti.</p>

<p rend="centre">Saṭṭhinipāto niṭṭhito.</p>

<p rend="bodytext">Tatruddānaṃ –</p>

<p rend="gatha2">Saṭṭhikamhi nipātamhi, moggallāno mahiddhiko;</p>

<p rend="gathalast">Ekova theragāthāyo, aṭṭhasaṭṭhi bhavanti tāti.</p>

<p rend="chapter">21. Mahānipāto</p>

<p rend="title">1. Vaṅgīsattheragāthā</p>

<p rend="hangnum" n="1218"><hi rend="paranum">1218</hi><hi rend="dot">.</hi></p>

<p rend="gatha1"> ‘‘Nikkhantaṃ <pb ed="M" n="0.0368" /><pb ed="V" n="0.0296" /><pb ed="P" n="0.0109" /> vata maṃ santaṃ, agārasmānagāriyaṃ;</p>

<p rend="gathalast">Vitakkā upadhāvanti, pagabbhā kaṇhato ime.</p>

<p rend="hangnum" n="1219"><hi rend="paranum">1219</hi><hi rend="dot">.</hi></p>

<p rend="gatha1"> ‘‘Uggaputtā mahissāsā, sikkhitā daḷhadhammino <note>daḷhadhanvino (sī. aṭṭha.)</note>;</p>

<p rend="gathalast">Samantā parikireyyuṃ, sahassaṃ apalāyinaṃ.</p>

<p rend="hangnum" n="1220"><hi rend="paranum">1220</hi><hi rend="dot">.</hi></p>

<p rend="gatha1"> ‘‘Sacepi ettakā <note>etato (saṃ. ni. 1.209)</note> bhiyyo, āgamissanti itthiyo;</p>

<p rend="gathalast">Neva maṃ byādhayissanti <note>byāthayissanti (?)</note>, dhamme samhi <note>dhammesvamhi (syā. ka.)</note> patiṭṭhito.</p>

<p rend="hangnum" n="1221"><hi rend="paranum">1221</hi><hi rend="dot">.</hi></p>

<p rend="gatha1"> ‘‘Sakkhī <pb ed="T" n="0.0433" /> hi me sutaṃ etaṃ, buddhassādiccabandhuno;</p>

<p rend="gathalast">Nibbānagamanaṃ maggaṃ, tattha me nirato mano.</p>

<p rend="hangnum" n="1222"><hi rend="paranum">1222</hi><hi rend="dot">.</hi></p>

<p rend="gatha1"> ‘‘Evaṃ ce maṃ viharantaṃ, pāpima upagacchasi;</p>

<p rend="gathalast">Tathā maccu karissāmi, na me maggampi dakkhasi.</p>

<p rend="hangnum" n="1223"><hi rend="paranum">1223</hi><hi rend="dot">.</hi></p>

<p rend="gatha1"> ‘‘Aratiñca <note>aratiṃ (bahūsu)</note> ratiñca pahāya, sabbaso gehasitañca vitakkaṃ;</p>

<p rend="gathalast">Vanathaṃ na kareyya kuhiñci, nibbanatho avanatho sa <note>nibbanatho arato sa hi (saṃ. ni. 1.210)</note> bhikkhu.</p>

<p rend="hangnum" n="1224"><hi rend="paranum">1224</hi><hi rend="dot">.</hi></p>

<p rend="gatha1"> ‘‘Yamidha pathaviñca vehāsaṃ, rūpagataṃ jagatogadhaṃ kiñci;</p>

<p rend="gathalast">Parijīyati sabbamaniccaṃ, evaṃ samecca caranti mutattā.</p>

<p rend="hangnum" n="1225"><hi rend="paranum">1225</hi><hi rend="dot">.</hi></p>

<p rend="gatha1"> ‘‘Upadhīsu janā gadhitāse, diṭṭhasute <note>diṭṭhe sute (sī.)</note> paṭighe ca mute ca;</p>

<p rend="gathalast">Ettha vinodaya chandamanejo, yo hettha na limpati muni tamāhu <note>taṃ munimāhu (saṃ. ni. 1.210)</note>.</p>

<p rend="hangnum" n="1226"><hi rend="paranum">1226</hi><hi rend="dot">.</hi></p>

<p rend="gatha1"> ‘‘Atha <pb ed="M" n="0.0369" /> saṭṭhisitā savitakkā, puthujjanatāya <note>puthū janatāya (saṃ. ni. 1.210)</note> adhammā niviṭṭhā;</p>

<p rend="gathalast">Na ca vaggagatassa kuhiñci, no pana duṭṭhullagāhī <note>duṭṭhullabhāṇī (saṃ. ni. 1.210)</note> sa bhikkhu.</p>

<p rend="hangnum" n="1227"><hi rend="paranum">1227</hi><hi rend="dot">.</hi></p>

<p rend="gatha1"> ‘‘Dabbo <pb ed="P" n="0.0110" /> cirarattasamāhito, akuhako nipako apihālu;</p>

<p rend="gathalast">Santaṃ padaṃ ajjhagamā muni, paṭicca parinibbuto kaṅkhati kālaṃ.</p>

<p rend="hangnum" n="1228"><hi rend="paranum">1228</hi><hi rend="dot">.</hi></p>

<p rend="gatha1"> ‘‘Mānaṃ pajahassu gotama, mānapathañca jahassu asesaṃ;</p>

<p rend="gathalast">Mānapathamhi sa mucchito, vippaṭisārīhuvā cirarattaṃ.</p>

<p rend="hangnum" n="1229"><hi rend="paranum">1229</hi><hi rend="dot">.</hi></p>

<p rend="gatha1"> ‘‘Makkhena makkhitā pajā, mānahatā nirayaṃ papatanti;</p>

<p rend="gathalast">Socanti janā cirarattaṃ, mānahatā nirayaṃ upapannā.</p>

<p rend="hangnum" n="1230"><hi rend="paranum">1230</hi><hi rend="dot">.</hi></p>

<p rend="gatha1"> ‘‘Na <pb ed="V" n="0.0297" /> hi socati bhikkhu kadāci, maggajino sammā paṭipanno;</p>

<p rend="gathalast">Kittiñca <pb ed="T" n="0.0434" /> sukhañcānubhoti, dhammadasoti tamāhu tathattaṃ.</p>

<p rend="hangnum" n="1231"><hi rend="paranum">1231</hi><hi rend="dot">.</hi></p>

<p rend="gatha1"> ‘‘Tasmā akhilo idha <note>akhilo (sī.), akhilodha (saṃ. ni. 1.211)</note> padhānavā, nīvaraṇāni pahāya visuddho;</p>

<p rend="gathalast">Mānañca pahāya asesaṃ, vijjāyantakaro samitāvī.</p>

<p rend="hangnum" n="1232"><hi rend="paranum">1232</hi><hi rend="dot">.</hi></p>

<p rend="gatha1"> ‘‘Kāmarāgena ḍayhāmi, cittaṃ me pariḍayhati;</p>

<p rend="gathalast">Sādhu nibbāpanaṃ brūhi, anukampāya gotama.</p>

<p rend="hangnum" n="1233"><hi rend="paranum">1233</hi><hi rend="dot">.</hi></p>

<p rend="gatha1"> ‘‘Saññāya <pb ed="M" n="0.0370" /> vipariyesā, cittaṃ te pariḍayhati;</p>

<p rend="gathalast">Nimittaṃ parivajjehi, subhaṃ rāgūpasaṃhitaṃ <note>(saṅkhāre parato passa, dukkhato mā ca attato; nibbāpehi mahārāgaṃ, mā dayhittho punappunaṃ;) (sī. saṃ. ni. 1.212) uddānagāthāyaṃ ekasattatītisaṅkhyā ca, theragāthāṭṭhakathā ca passitabbā</note>.</p>

<p rend="hangnum" n="1234"><hi rend="paranum">1234</hi><hi rend="dot">.</hi></p>

<p rend="gatha1"> ‘‘Asubhāya cittaṃ bhāvehi, ekaggaṃ susamāhitaṃ;</p>

<p rend="gathalast">Sati kāyagatā tyatthu, nibbidābahulo bhava.</p>

<p rend="hangnum" n="1235"><hi rend="paranum">1235</hi><hi rend="dot">.</hi></p>

<p rend="gatha1"> ‘‘Animittañca bhāvehi, mānānusayamujjaha;</p>

<p rend="gathalast">Tato mānābhisamayā, upasanto carissasi.</p>

<p rend="hangnum" n="1236"><hi rend="paranum">1236</hi><hi rend="dot">.</hi></p>

<p rend="gatha1"> ‘‘Tameva vācaṃ bhāseyya, yāyattānaṃ na tāpaye;</p>

<p rend="gathalast">Pare ca na vihiṃseyya, sā ve vācā subhāsitā.</p>

<p rend="hangnum" n="1237"><hi rend="paranum">1237</hi><hi rend="dot">.</hi></p>

<p rend="gatha1"> ‘‘Piyavācameva bhāseyya, yā vācā paṭinanditā;</p>

<p rend="gathalast">Yaṃ anādāya pāpāni, paresaṃ bhāsate piyaṃ.</p>

<p rend="hangnum" n="1238"><hi rend="paranum">1238</hi><hi rend="dot">.</hi></p>

<p rend="gatha1"> ‘‘Saccaṃ ve amatā vācā, esa dhammo sanantano;</p>

<p rend="gathalast">Sacce atthe ca dhamme ca, āhu santo patiṭṭhitā.</p>

<p rend="hangnum" n="1239"><hi rend="paranum">1239</hi><hi rend="dot">.</hi></p>

<p rend="gatha1"> ‘‘Yaṃ buddho bhāsati vācaṃ, khemaṃ nibbānapattiyā;</p>

<p rend="gathalast">Dukkhassantakiriyāya, sā ve vācānamuttamā.</p>

<p rend="hangnum" n="1240"><hi rend="paranum">1240</hi><hi rend="dot">.</hi></p>

<p rend="gatha1"> ‘‘Gambhīrapañño medhāvī, maggāmaggassa kovido;</p>

<p rend="gathalast">Sāriputto <pb ed="T" n="0.0435" /> mahāpañño, dhammaṃ deseti bhikkhunaṃ.</p>

<p rend="hangnum" n="1241"><hi rend="paranum">1241</hi><hi rend="dot">.</hi></p>

<p rend="gatha1"> ‘‘Saṅkhittenapi deseti, vitthārenapi bhāsati;</p>

<p rend="gathalast">Sālikāyiva nigghoso, paṭibhānaṃ udiyyati <note>udīrayi (sī.), udīyyati (syā.), udayyati (?) uṭṭhahatīti taṃsaṃvaṇṇanā</note>.</p>

<p rend="hangnum" n="1242"><hi rend="paranum">1242</hi><hi rend="dot">.</hi></p>

<p rend="gatha1"> ‘‘Tassa <pb ed="P" n="0.0111" /> taṃ desayantassa, suṇanti madhuraṃ giraṃ;</p>

<p rend="gatha2">Sarena rajanīyena, savanīyena vaggunā;</p>

<p rend="gathalast">Udaggacittā muditā, sotaṃ odhenti bhikkhavo.</p>

<p rend="hangnum" n="1243"><hi rend="paranum">1243</hi><hi rend="dot">.</hi></p>

<p rend="gatha1"> ‘‘Ajja pannarase visuddhiyā, bhikkhū pañcasatā samāgatā;</p>

<p rend="gathalast">Saṃyojanabandhanacchidā, anīghā khīṇapunabbhavā isī.</p>

<p rend="hangnum" n="1244"><hi rend="paranum">1244</hi><hi rend="dot">.</hi></p>

<p rend="gatha1"> ‘‘Cakkavattī <pb ed="V" n="0.0298" /> yathā rājā, amaccaparivārito;</p>

<p rend="gathalast">Samantā anupariyeti, sāgarantaṃ mahiṃ imaṃ.</p>

<p rend="hangnum" n="1245"><hi rend="paranum">1245</hi><hi rend="dot">.</hi></p>

<p rend="gatha1"> ‘‘Evaṃ <pb ed="M" n="0.0371" /> vijitasaṅgāmaṃ, satthavāhaṃ anuttaraṃ;</p>

<p rend="gathalast">Sāvakā payirupāsanti, tevijjā maccuhāyino.</p>

<p rend="hangnum" n="1246"><hi rend="paranum">1246</hi><hi rend="dot">.</hi></p>

<p rend="gatha1"> ‘‘Sabbe bhagavato puttā, palāpettha na vijjati;</p>

<p rend="gathalast">Taṇhāsallassa hantāraṃ, vande ādiccabandhunaṃ.</p>

<p rend="hangnum" n="1247"><hi rend="paranum">1247</hi><hi rend="dot">.</hi></p>

<p rend="gatha1"> ‘‘Parosahassaṃ bhikkhūnaṃ, sugataṃ payirupāsati;</p>

<p rend="gathalast">Desentaṃ virajaṃ dhammaṃ, nibbānaṃ akutobhayaṃ.</p>

<p rend="hangnum" n="1248"><hi rend="paranum">1248</hi><hi rend="dot">.</hi></p>

<p rend="gatha1"> ‘‘Suṇanti dhammaṃ vimalaṃ, sammāsambuddhadesitaṃ;</p>

<p rend="gathalast">Sobhati vata sambuddho, bhikkhusaṅghapurakkhato.</p>

<p rend="hangnum" n="1249"><hi rend="paranum">1249</hi><hi rend="dot">.</hi></p>

<p rend="gatha1"> ‘‘‘Nāganāmo’si bhagavā, isīnaṃ isisattamo;</p>

<p rend="gathalast">Mahāmeghova hutvāna, sāvake abhivassasi.</p>

<p rend="hangnum" n="1250"><hi rend="paranum">1250</hi><hi rend="dot">.</hi></p>

<p rend="gatha1"> ‘‘Divā <pb ed="T" n="0.0436" /> vihārā nikkhamma, satthudassanakamyatā;</p>

<p rend="gathalast">Sāvako te mahāvīra, pāde vandati vaṅgiso.</p>

<p rend="hangnum" n="1251"><hi rend="paranum">1251</hi><hi rend="dot">.</hi></p>

<p rend="gatha1"> ‘‘Ummaggapathaṃ mārassa, abhibhuyya carati pabhijja khīlāni;</p>

<p rend="gathalast">Taṃ passatha bandhapamuñcakaraṃ, asitaṃva bhāgaso pavibhajja.</p>

<p rend="hangnum" n="1252"><hi rend="paranum">1252</hi><hi rend="dot">.</hi></p>

<p rend="gatha1"> ‘‘Oghassa hi nitaraṇatthaṃ, anekavihitaṃ maggaṃ akkhāsi;</p>

<p rend="gathalast">Tasmiñca amate akkhāte, dhammadasā ṭhitā asaṃhīrā.</p>

<p rend="hangnum" n="1253"><hi rend="paranum">1253</hi><hi rend="dot">.</hi></p>

<p rend="gatha1"> ‘‘Pajjotakaro ativijjha <note>ativijjha dhammaṃ (sī.)</note>, sabbaṭhitīnaṃ atikkamamaddasa <note>atikkamamadda (sī. ka.)</note>;</p>

<p rend="gathalast">Ñatvā ca sacchikatvā ca, aggaṃ so desayi dasaddhānaṃ.</p>

<p rend="hangnum" n="1254"><hi rend="paranum">1254</hi><hi rend="dot">.</hi></p>

<p rend="gatha1"> ‘‘Evaṃ sudesite dhamme, ko pamādo vijānataṃ dhammaṃ;</p>

<p rend="gathalast">Tasmā hi tassa bhagavato sāsane, appamatto sadā namassamanusikkhe.</p>

<p rend="hangnum" n="1255"><hi rend="paranum">1255</hi><hi rend="dot">.</hi></p>

<p rend="gatha1"> ‘‘Buddhānubuddho yo thero, koṇḍañño tibbanikkamo;</p>

<p rend="gathalast">Lābhī sukhavihārānaṃ, vivekānaṃ abhiṇhaso.</p>

<p rend="hangnum" n="1256"><hi rend="paranum">1256</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="0.0372" /><pb ed="P" n="0.0112" /> sāvakena pattabbaṃ, satthu sāsanakārinā;</p>

<p rend="gathalast">Sabbassa taṃ anuppattaṃ, appamattassa sikkhato.</p>

<p rend="hangnum" n="1257"><hi rend="paranum">1257</hi><hi rend="dot">.</hi></p>

<p rend="gatha1"> ‘‘Mahānubhāvo tevijjo, cetopariyakovido;</p>

<p rend="gathalast">Koṇḍañño buddhadāyādo, pāde vandati satthuno.</p>

<p rend="hangnum" n="1258"><hi rend="paranum">1258</hi><hi rend="dot">.</hi></p>

<p rend="gatha1"> ‘‘Nagassa <pb ed="V" n="0.0299" /> passe āsīnaṃ, muniṃ dukkhassa pāraguṃ;</p>

<p rend="gathalast">Sāvakā payirupāsanti, tevijjā maccuhāyino.</p>

<p rend="hangnum" n="1259"><hi rend="paranum">1259</hi><hi rend="dot">.</hi></p>

<p rend="gatha1"> ‘‘Cetasā <note>te cetasā (saṃ. ni. 1.218)</note> anupariyeti, moggallāno mahiddhiko;</p>

<p rend="gathalast">Cittaṃ <pb ed="T" n="0.0437" /> nesaṃ samanvesaṃ <note>samannesaṃ (saṃ. ni. 1.218)</note>, vippamuttaṃ nirūpadhiṃ.</p>

<p rend="hangnum" n="1260"><hi rend="paranum">1260</hi><hi rend="dot">.</hi></p>

<p rend="gatha1"> ‘‘Evaṃ sabbaṅgasampannaṃ, muniṃ dukkhassa pāraguṃ;</p>

<p rend="gathalast">Anekākārasampannaṃ, payirupāsanti gotamaṃ.</p>

<p rend="hangnum" n="1261"><hi rend="paranum">1261</hi><hi rend="dot">.</hi></p>

<p rend="gatha1"> ‘‘Cando yathā vigatavalāhake nabhe, virocati vītamalova bhāṇumā;</p>

<p rend="gathalast">Evampi aṅgīrasa tvaṃ mahāmuni, atirocasi yasasā sabbalokaṃ.</p>

<p rend="hangnum" n="1262"><hi rend="paranum">1262</hi><hi rend="dot">.</hi></p>

<p rend="gatha1"> ‘‘Kāveyyamattā vicarimha pubbe, gāmā gāmaṃ purā puraṃ;</p>

<p rend="gathalast">Athaddasāma sambuddhaṃ, sabbadhammāna pāraguṃ.</p>

<p rend="hangnum" n="1263"><hi rend="paranum">1263</hi><hi rend="dot">.</hi></p>

<p rend="gatha1"> ‘‘So me dhammamadesesi, muni dukkhassa pāragū;</p>

<p rend="gathalast">Dhammaṃ sutvā pasīdimha, saddhā <note>addhā (sī. aṭṭha.)</note> no udapajjatha.</p>

<p rend="hangnum" n="1264"><hi rend="paranum">1264</hi><hi rend="dot">.</hi></p>

<p rend="gatha1"> ‘‘Tassāhaṃ vacanaṃ sutvā, khandhe āyatanāni ca;</p>

<p rend="gathalast">Dhātuyo ca viditvāna, pabbajiṃ anagāriyaṃ.</p>

<p rend="hangnum" n="1265"><hi rend="paranum">1265</hi><hi rend="dot">.</hi></p>

<p rend="gatha1"> ‘‘Bahūnaṃ vata atthāya, uppajjanti tathāgatā;</p>

<p rend="gathalast">Itthīnaṃ purisānañca, ye te sāsanakārakā.</p>

<p rend="hangnum" n="1266"><hi rend="paranum">1266</hi><hi rend="dot">.</hi></p>

<p rend="gatha1"> ‘‘Tesaṃ kho vata atthāya, bodhimajjhagamā muni;</p>

<p rend="gathalast">Bhikkhūnaṃ bhikkhunīnañca, ye nirāmagataddasā.</p>

<p rend="hangnum" n="1267"><hi rend="paranum">1267</hi><hi rend="dot">.</hi></p>

<p rend="gatha1"> ‘‘Sudesitā cakkhumatā, buddhenādiccabandhunā;</p>

<p rend="gathalast">Cattāri ariyasaccāni, anukampāya pāṇinaṃ.</p>

<p rend="hangnum" n="1268"><hi rend="paranum">1268</hi><hi rend="dot">.</hi></p>

<p rend="gatha1"> ‘‘Dukkhaṃ <pb ed="M" n="0.0373" /> dukkhasamuppādaṃ, dukkhassa ca atikkamaṃ;</p>

<p rend="gathalast">Ariyaṃ <pb ed="T" n="0.0438" /> caṭṭhaṅgikaṃ maggaṃ, dukkhūpasamagāminaṃ.</p>

<p rend="hangnum" n="1269"><hi rend="paranum">1269</hi><hi rend="dot">.</hi></p>

<p rend="gatha1"> ‘‘Evamete tathā vuttā, diṭṭhā me te yathā tathā;</p>

<p rend="gathalast">Sadattho me anuppatto, kataṃ buddhassa sāsanaṃ.</p>

<p rend="hangnum" n="1270"><hi rend="paranum">1270</hi><hi rend="dot">.</hi></p>

<p rend="gatha1"> ‘‘Svāgataṃ vata me āsi, mama buddhassa santike;</p>

<p rend="gathalast">Suvibhattesu <note>savibhattesu (sī. ka.)</note> dhammesu, yaṃ seṭṭhaṃ tadupāgamiṃ.</p>

<p rend="hangnum" n="1271"><hi rend="paranum">1271</hi><hi rend="dot">.</hi></p>

<p rend="gatha1"> ‘‘Abhiññāpāramippatto, sotadhātu visodhitā;</p>

<p rend="gathalast">Tevijjo iddhipattomhi, cetopariyakovido.</p>

<p rend="hangnum" n="1272"><hi rend="paranum">1272</hi><hi rend="dot">.</hi></p>

<p rend="gatha1"> ‘‘Pucchāmi <pb ed="P" n="0.0113" /> satthāramanomapaññaṃ, diṭṭheva dhamme yo vicikicchānaṃ chettā;</p>

<p rend="gathalast">Aggāḷave kālamakāsi bhikkhu, ñāto yasassī abhinibbutatto.</p>

<p rend="hangnum" n="1273"><hi rend="paranum">1273</hi><hi rend="dot">.</hi></p>

<p rend="gatha1"> ‘‘Nigrodhakappo <pb ed="V" n="0.0300" /> iti tassa nāmaṃ, tayā kataṃ bhagavā brāhmaṇassa;</p>

<p rend="gathalast">So taṃ namassaṃ acari mutyapekho, āraddhavīriyo daḷhadhammadassī.</p>

<p rend="hangnum" n="1274"><hi rend="paranum">1274</hi><hi rend="dot">.</hi></p>

<p rend="gatha1"> ‘‘Taṃ sāvakaṃ sakka mayampi sabbe, aññātumicchāma samantacakkhu;</p>

<p rend="gathalast">Samavaṭṭhitā no savanāya sotā <note>hetuṃ (sī. syā.) suttanipātaṭṭhakathā passitabbā</note>, tuvaṃ no satthā tvamanuttarosi’’.</p>

<p rend="hangnum" n="1275"><hi rend="paranum">1275</hi><hi rend="dot">.</hi></p>

<p rend="gatha1"> Chinda <pb ed="T" n="0.0439" /> no vicikicchaṃ brūhi metaṃ, parinibbutaṃ vedaya bhūripañña;</p>

<p rend="gathalast">Majjheva no bhāsa samantacakkhu, sakkova devāna sahassanetto.</p>

<p rend="hangnum" n="1276"><hi rend="paranum">1276</hi><hi rend="dot">.</hi></p>

<p rend="gatha1"> ‘‘Ye keci ganthā idha mohamaggā, aññāṇapakkhā vicikicchaṭhānā;</p>

<p rend="gathalast">Tathāgataṃ patvā na te bhavanti, cakkhuñhi etaṃ paramaṃ narānaṃ.</p>

<p rend="hangnum" n="1277"><hi rend="paranum">1277</hi><hi rend="dot">.</hi></p>

<p rend="gatha1"> ‘‘No <pb ed="M" n="0.0374" /> ce hi jātu puriso kilese, vāto yathā abbhaghanaṃ vihāne;</p>

<p rend="gathalast">Tamovassa nivuto sabbaloko, jotimantopi na pabhāseyyuṃ <note>na jotimantopi narā tapeyyuṃ (su. ni. 350)</note>.</p>

<p rend="hangnum" n="1278"><hi rend="paranum">1278</hi><hi rend="dot">.</hi></p>

<p rend="gatha1"> ‘‘Dhīrā ca pajjotakarā bhavanti, taṃ taṃ ahaṃ vīra tatheva maññe;</p>

<p rend="gathalast">Vipassinaṃ jānamupāgamimha, parisāsu no āvikarohi kappaṃ.</p>

<p rend="hangnum" n="1279"><hi rend="paranum">1279</hi><hi rend="dot">.</hi></p>

<p rend="gatha1"> ‘‘Khippaṃ giraṃ eraya vaggu vagguṃ, haṃsova paggayha saṇikaṃ nikūja;</p>

<p rend="gathalast">Bindussarena <pb ed="P" n="0.0114" /> suvikappitena, sabbeva te ujjugatā suṇoma.</p>

<p rend="hangnum" n="1280"><hi rend="paranum">1280</hi><hi rend="dot">.</hi></p>

<p rend="gatha1"> ‘‘Pahīnajātimaraṇaṃ <pb ed="T" n="0.0440" /> asesaṃ, niggayha dhonaṃ vadessāmi <note>paṭivediyāmi (sī. ka.)</note> dhammaṃ;</p>

<p rend="gathalast">Na kāmakāro hi <note>hoti (sī. ka.)</note> puthujjanānaṃ, saṅkheyyakāro ca <note>va (bahūsu)</note> tathāgatānaṃ.</p>

<p rend="hangnum" n="1281"><hi rend="paranum">1281</hi><hi rend="dot">.</hi></p>

<p rend="gatha1"> ‘‘Sampannaveyyākaraṇaṃ tavedaṃ, samujjupaññassa samuggahītaṃ;</p>

<p rend="gathalast">Ayamañjali pacchimo suppaṇāmito, mā mohayī jānamanomapañña.</p>

<p rend="hangnum" n="1282"><hi rend="paranum">1282</hi><hi rend="dot">.</hi></p>

<p rend="gatha1"> ‘‘Paroparaṃ ariyadhammaṃ viditvā, mā mohayī jānamanomavīriya;</p>

<p rend="gathalast">Vāriṃ yathā ghammani ghammatatto, vācābhikaṅkhāmi sutaṃ pavassa.</p>

<p rend="hangnum" n="1283"><hi rend="paranum">1283</hi><hi rend="dot">.</hi></p>

<p rend="gatha1"> ‘‘Yadatthikaṃ brahmacariyaṃ acarī, kappāyano kaccissataṃ amoghaṃ;</p>

<p rend="gathalast">Nibbāyi so ādu saupādiseso <note>anupādisesā (sī.), anupādiseso (ka.)</note>, yathā vimutto ahu taṃ suṇoma.</p>

<p rend="hangnum" n="1284"><hi rend="paranum">1284</hi><hi rend="dot">.</hi></p>

<p rend="gatha1"> ‘‘‘Acchecchi <pb ed="M" n="0.0375" /> taṇhaṃ idha nāmarūpe,</p>

<p rend="gatha2">(Iti bhagavā) kaṇhassa sotaṃ dīgharattānusayitaṃ;</p>

<p rend="gathalast">Atāri jātiṃ maraṇaṃ asesaṃ’, iccabravi <pb ed="T" n="0.0441" /> bhagavā pañcaseṭṭho.</p>

<p rend="hangnum" n="1285"><hi rend="paranum">1285</hi><hi rend="dot">.</hi></p>

<p rend="gatha1"> ‘‘Esa sutvā pasīdāmi, vaco te isisattama;</p>

<p rend="gathalast">Amoghaṃ kira me puṭṭhaṃ, na maṃ vañcesi brāhmaṇo.</p>

<p rend="hangnum" n="1286"><hi rend="paranum">1286</hi><hi rend="dot">.</hi></p>

<p rend="gatha1"> ‘‘Yathā vādī tathā kārī, ahu buddhassa sāvako;</p>

<p rend="gathalast">Acchecchi maccuno jālaṃ, tataṃ māyāvino daḷhaṃ.</p>

<p rend="hangnum" n="1287"><hi rend="paranum">1287</hi><hi rend="dot">.</hi></p>

<p rend="gatha1"> ‘‘Addasa <pb ed="V" n="0.0301" /> bhagavā ādiṃ, upādānassa kappiyo;</p>

<p rend="gathalast">Accagā <pb ed="P" n="0.0115" /> vata kappāno, maccudheyyaṃ suduttaraṃ.</p>

<p rend="hangnum" n="1288"><hi rend="paranum">1288</hi><hi rend="dot">.</hi></p>

<p rend="gatha1"> ‘‘Taṃ devadevaṃ vandāmi, puttaṃ te dvipaduttama;</p>

<p rend="gathalast">Anujātaṃ mahāvīraṃ, nāgaṃ nāgassa orasa’’nti.</p>

<p rend="centre">Itthaṃ sudaṃ āyasmā vaṅgīso thero gāthāyo</p>

<p rend="bodytext">Abhāsitthāti.</p>

<p rend="centre">Mahānipāto niṭṭhito.</p>

<p rend="bodytext">Tatruddānaṃ –</p>

<p rend="gatha1">Sattatimhi nipātamhi, vaṅgīso paṭibhāṇavā;</p>

<p rend="gathalast">Ekova thero natthañño, gāthāyo ekasattatīti.</p>

<p rend="centre">Niṭṭhitā theragāthāyo.</p>

<p rend="bodytext">Tatruddānaṃ –</p>

<p rend="gatha1">Sahassaṃ honti tā gāthā, tīṇi saṭṭhisatāni ca;</p>

<p rend="gathalast">Therā ca dve satā saṭṭhi, cattāro ca pakāsitā.</p>

<p rend="gatha1">Sīhanādaṃ naditvāna, buddhaputtā anāsavā;</p>

<p rend="gathalast">Khemantaṃ pāpuṇitvāna, aggikhandhāva nibbutāti.</p>

<p rend="centre">Theragāthāpāḷi niṭṭhitā.</p>
</body>
<back></back>
</text>
</TEI.2>
